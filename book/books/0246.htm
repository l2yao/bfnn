<html>
 <head>
  <meta content="text/html; charset=utf-8" http-equiv="Content-Type"/>
  <title>
   大乘無量壽經指歸
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="book.css" rel="stylesheet"/>
 </head>
 <body background="textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="margin-left:81.1pt;text-align:center;
text-indent:-81.1pt;">
    <b>
     <span style="font-size:36.0pt;font-family:標楷體;color:#FF6600">
      大乘無量壽經指歸
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="margin-left:24.0pt;text-align:center;
text-indent:-24.0pt;">
    <span lang="EN-US">
    </span>
   </p>
   <p align="center" class="MsoPlainText" style="margin-left:24.0pt;text-align:center;
text-indent:-24.0pt;">
    <span style="color:#003300">
     淨空法師著
     <span lang="EN-US">
     </span>
    </span>
   </p>
   <p align="center" class="MsoPlainText" style="margin-left:24.0pt;text-align:center;
text-indent:-24.0pt;">
    <span lang="EN-US" style="color:#003300">
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a01">
      前言
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a02">
      概要
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a03">
      法會聖眾第一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a04">
      德遵普賢第二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a05">
      大教緣起第三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399;">
     <a href="#a06">
      法藏因地第四
     </a>
    </span>
    <span lang="EN-US" style="color:#333399">
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399;">
     <a href="#a07">
      至心精進第五
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a08">
      發大誓願第六
     </a>
    </span>
    <span lang="EN-US" style="color:#333399;">
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a09">
      必成正覺第七
     </a>
    </span>
    <span lang="EN-US" style="color:#333399;">
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a10">
      積功累德第八
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a11">
      圓滿成就第九
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a12">
      皆願作佛第十
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a12">
      國界嚴淨第十一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a13">
      光明遍照第十二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a15">
      壽眾無量第十三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a16">
      寶樹遍國第十四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a17">
      菩提道場第十五
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a18">
      堂舍樓觀第十六
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a19">
      泉池功德第十七
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a20">
      超世希有第十八
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a21">
      受用具足第十九
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a22">
      德風華雨第二十
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a23">
      寶蓮佛光第二十一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a24">
      決證極果第二十二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a25">
      十方佛讚第二十三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a26">
      三輩往生第二十四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a27">
      往生正因第二十五
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a28">
      禮供聽法第二十六
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a29">
      歌嘆佛德第二十七
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a30">
      大士神光第二十八
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a31">
      願力宏深第二十九
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a32">
      菩薩修持第三十
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a33">
      真實功德第三十一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a34">
      壽樂無極第三十二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a35">
      勸諭策進第三十三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a36">
      心得開明第三十四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a37">
      濁世惡苦第三十五
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399;">
     <a href="#a38">
      重重誨勉第三十六
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a39">
      如貧得寶第三十七
     </a>
    </span>
    <span lang="EN-US" style="color:#333399;">
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a40">
      禮佛現光第三十八
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a41">
      慈氏述見第三十九
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a42">
      邊地疑城第四十
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a43">
      惑盡見佛第四十一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a44">
      菩薩往生第四十二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a45">
      非是小乘第四十三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a46">
      受菩提記第四十四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a47">
      獨留此經第四十五
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a48">
      勤修堅持第四十六
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a49">
      福慧始聞第四十七
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
     <a href="#a50">
      聞經獲益第四十八
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style="color:#333399">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a01">
    </a>
    <span style="color:#333399">
     壹、前言
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、清代彭紹升曰：「《無量壽經》者，如來稱性之圓教，眾生本具之化儀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、日本釋道隱曰：「如來興世之正說，奇特最勝之妙典；一乘究竟之極說，速疾圓融之金言；十方稱讚之誠言，時機純熟之真教也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、梅光羲居士云：「《無量壽經》者，如來稱性之極談，眾生本具之化儀；一乘之了義，萬善之總門；淨土群經百數十部之綱要，一大藏教之指歸也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《彌陀要解》曰：「一聲阿彌陀佛，即釋迦本師於五濁惡世所得之阿耨多羅三藐三菩提法。今以此果覺全體授與濁惡眾生，乃諸佛所行境界，唯佛與佛能究盡，非九界自力所能信解也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《觀經》云：「是心是佛。」又云：「是心作佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、彭紹升曰：「此經闡揚者少，實以無善本故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a02">
    </a>
    <span style="color:#333399">
     貳、概要
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     一、教起因緣
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《法華經》云：「諸佛世尊唯以一大事因緣故，出現於世。」「唯以佛之知見，示悟眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《華嚴性起品》云：「如來、應供、等正覺性起正法不可思議。所以者何？非少因緣，成等正覺出興於世。以十種無量無數百千阿僧祇因緣成等正覺出興於世。乃至廣說如是等無量因緣，唯為一大事因緣。大事因緣者何？唯欲眾生開示佛知見故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《稱讚淨土佛攝受經》（即《阿彌陀經》唐譯本）云：「我觀如是利益安樂大事因緣，說誠諦語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《彌陀疏鈔》云：「今但一心持名，即得不退。此乃直指凡夫自心究竟成佛。若能諦信，何須遍歷三乘，久經多劫，不越一念，頓證菩提，豈非大事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、蕅益大師云：「絕待圓融，不可思議。《華嚴》奧藏，《法華》秘髓，一切諸佛之心要，菩薩萬行之司南，皆不出於此矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、日道隱於《無量壽經甄解》中曰：「五濁之世，造惡之時，聖道一種，今時難修，其難非一。特此一門，至圓極頓。而且由其簡易直捷，則出世之正說偏在斯經。一代所說歸此經，如眾水歸於大海。………由此言之，百萬阿僧祇因緣以起《華嚴》之典，一大事因緣以成《法華》之教，亦唯為此法之由序。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、普賢偈云：「願我臨欲命終時，盡除一切諸障礙，面見彼佛阿彌陀，即得往生安樂剎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、文殊偈云：「願我命終時，滅除諸障礙，面見阿彌陀，往生安樂剎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、唐海東元曉師云：「四十八願，先為凡夫，兼為三乘聖人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《楞嚴經》云：「不作聖心，名善境界；若作聖解，即受群邪。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《十往生經》云：「佛言：若有眾生，念阿彌陀佛，願往生者，彼佛即遣二十五菩薩，擁護行者。若行若坐，若住若臥，若晝若夜，一切時，一切處，不令惡鬼惡神得其便也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《首楞嚴經大勢至菩薩念佛圓通章》云：「今於此界，攝念佛人，歸於淨土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《淨修捷要》云：「大勢至菩薩，現居此界，作大利樂。於念佛人，攝取不捨。令離三途，得無上力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《阿彌陀經》云：「若有善男子、善女人，聞是經受持者，及聞諸佛名者，是諸善男子、善女人，皆為一切諸佛之所護念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《彌陀要解》云：「此之法門，全在了他即自。若諱言他佛，則是他見未忘；若偏重自佛，卻成我見顛倒。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、善導大師《四帖疏》曰：「今此觀門等，指方而立相，住心而取境，總不能無相離念也。如來懸知末代罪濁凡夫，立相住心尚不能得，何況離相而求事者。似無術通人，居空安立舍也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、日《黑谷大經釋》云：「於往生教，有根本亦有枝末。此經名根本，餘經名枝末。又此經名正往生教，餘名傍往生教。………又此經名往生具足教，他經名往生不具足教。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="
color:#333399;">
     二、本經體性
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、古德云：「諸大乘經皆以一實相為印。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《金剛經》云：「凡所有相，皆是虛妄；若見諸相非相，即見如來。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、南嶽懷讓云：「說似一物即不中。」又云：「凡有言說，皆無實義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《圓覺經》云：「諸幻盡滅，覺心不動。」「幻滅滅故，非幻不滅，譬如磨鏡，垢盡明現。」又云：「不用求真，唯須息見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《要解》云：「吾人現前一念心性，不在內，不在外，不在中間；非過去，非現在，非未來；非青黃赤白，長短方圓；非香非味，非觸非法。覓之了不可得，不可言其無；具造百界千如，不可言其有。離一切緣慮分別語言文字相。而緣慮分別語言文字，非離此別有自性。要之，離一切相，即一切法。離故無相，即故無不相，不得已強名實相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、六祖云：「何期自性，能生萬法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、世親菩薩《往生論》云：「莊嚴佛土功德成就。莊嚴佛功德成就。莊嚴菩薩功德成就。此三種成就願心莊嚴，應知。略說入一法句故。一法句者，謂清淨句。清淨句者，謂真實智慧無為法身故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、明蘧庵大師曰：「瓊林玉沼，直顯於心源；壽量光明，全彰於自性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、幽溪大師《圓中鈔》曰：「夫瓊林玉沼，壽量光明，固一切諸法之相也。然則直顯於心源，全彰於自性，顧何相之可得哉！此正無相不相，相而無相之正體（即指實相）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《彌陀要解》云：「實相無二，亦無不二。是故舉體作依作正，作法作報，作自作他，乃至能說所說，能度所度，能信所信，能願所願，能持所持，能生所生，能讚所讚，無非實相正印之所印也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     三、一經宗趣
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《香象心經疏》云：「言之所貴曰宗，宗之所歸曰趣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、圭峰大師《圓覺略疏》云：「趣者，意趣、趣向。即心意識所歸趣之處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《嘉祥疏》云：「此經宗致凡有二例。一、彌陀修因，感淨土果。二者，勸物（指眾生）修因，往生彼土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、元曉師《宗要》云：「此經正以淨土因果為其宗體，攝物（指眾生）往生以為意致。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、曇鸞師云：「以佛名號為經體。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、善導師云：「念佛三昧為宗，一心回願往生淨土為體（體字即指宗趣之趣）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、日釋觀徹《合贊》云：「此經念佛為宗，往生為體（即趣）。一經所尊專在念佛，故以念佛為之宗也。宗之所趣唯在往生，故以往生為經體（即趣）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《疏鈔》曰：「依正清淨，信願往生，以為宗趣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《圓中鈔》云：「以信願淨業為一經宗致。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《彌陀要解》曰：「以信願持名為宗。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、曇鸞大師《往生論註》曰：「《無量壽經》三輩往生中，雖行有優劣，莫不皆發無上菩提之心。此無上菩提心，即是願作佛心。願作佛心，即是度眾生心。度眾生心，即攝取眾生生有佛國土心。是故願生彼安樂淨土者，要發無上菩提心也。若人不發無上菩提心，但聞彼國土受樂無間，為樂故願生，亦當不得往生也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《安樂集》曰：「依天親《淨土論》（即《往生論》）云，凡欲發心會無上菩提者，有其二義；一者，先須離三種與菩提門相違法。二者，須知三種順菩提門法。何等為三：一者依智慧門，不求自樂，遠離我心貪著自身故。二者依慈悲門，拔一切眾生苦，遠離無安眾生心故。三者方便門，憐愍一切眾生心，遠離恭敬供養自身心故。是名遠離三種菩提門相違法。順菩提門者，菩薩遠離如是三種菩提門相違法，即得三種隨順菩提門法。何等為三：一者無染清淨心。不為自身求安樂故。菩提是無染清淨處，若為自身求樂，即違菩提門。是故無染清淨心是順菩提門。二者安清淨心。為拔一切眾生苦故。………三者樂清淨心。欲令一切眾生得大菩提故。攝取眾生生彼國土故。菩提是畢竟常樂處，若不令一切眾生得畢竟常樂者，則違菩提門。此畢竟常樂，依何而得。要依大義門。大義門者，謂彼安樂國土是也。故令一心專至，願生彼國，欲使早會無上菩提也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、元曉師《宗要》云：「發菩提心，是明正因。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《宗要》云，發菩提心有二：（一）隨事發心。「煩惱無邊，願悉斷之。善法無量，願悉修之。眾生無邊，願悉度之。………此心果報雖在菩提，而其華報，在於淨土。所以然者，菩提心量，廣大無邊，長遠無限，故能感得廣大無際依報淨土，長遠無量正報壽命。除菩提心，無能當此。」（二）順理發心。「信解諸法，皆如幻夢，非有非無，離言絕慮。依此信解，發廣大心。雖不見有煩惱、善法，而不撥無可斷可修。（不撥無即不排除之意。撥者排也，無者除也。故上句之意為：雖不見煩惱與善法，但仍有可修與可斷。）是故雖願悉斷悉修，而不違於無願三昧。雖願皆度無量有情，而不存能度所度。故能隨順於空無相。如經言，如是滅度無量眾生，實無眾生得滅度者。………如是發心，功德無邊。設使諸佛窮劫演說彼諸功德，猶不能盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《觀經》云：「欲生彼國者，當修三福。………三者發菩提心，深信因果，讀誦大乘，勸進行者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《觀經》曰：「若有眾生願生彼國，發三種心即便往生。何等為三：一者至誠心。二者深心。三者迴向發願心。具三心者，必生彼國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《菩提心義》云：「菩提之心，成佛之本。大事因緣，莫過於此。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《菩提心論》云：「此菩提心能包藏一切諸佛功德法故。若修證出現，則為一切導師。若歸本則是密嚴土。不起於座，能成一切佛事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《華嚴經》云：「忘失菩提心，修諸善法，是名魔業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、蓮池大師《疏鈔》曰：「還以持名為正行，復以持名為發菩提心，則雙取兩家而和會其義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、徹悟禪師曰：「真為生死，發菩提心，以深信願，持佛名號。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《彌陀要解》云：「信願持名為一經要旨。信願為慧行，持名為行行。得生與否，全由信願之有無。品位高下，全由持名之深淺。故慧行為前導，行行為正修，如目足並運也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《彌陀要解》云：「深信發願，即無上菩提。合此信願，的為淨土指南，由此而執持名號，乃為正行。………大本《阿彌陀經》（指《無量壽經》）亦以發菩提願為要，正與此同。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《彌陀要解》云：「光則橫遍十方，壽則豎窮三際。橫豎交徹，皆法界體。舉此體作彌陀身土，亦即舉此體作彌陀名號。是故彌陀名號即眾生本覺理性。持名即始覺合本。始本不二，生佛不二。故一念相應一念佛，念念相應念念佛也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、日興教大師曰：「自阿字出一切陀羅尼。自一切陀羅尼生一切佛。」又曰：「阿字真言，十方佛心。諸佛法身，同所加持。」又曰：「毘盧舍那，以此阿字名為秘藏。」又曰：「三身唯說阿字一法，諸經廣讚此法功德。聞名觸耳，眾罪冰消。唱聲見字，萬德雲集。淺觀但信，直遊淨土。深修圓智，現證佛道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《要解》曰：「由實聖（指小乘初二三果）過去有漏業，權聖（大權示現之菩薩）大慈悲願，故凡夫得與聖人同居。至實聖灰身（指涅槃），權聖機盡（指度生之緣已了），使升沉碩異，苦樂懸殊，乃暫同，非究竟同也。又天壤之間，見聞者少。幸獲見聞，親近步趨者少。又佛世聖人縱多，如珍如瑞，不能遍滿國土，如眾星微塵。又居雖同，而所作所辦，則迥不同。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《要解》云：「當知吾人大事因緣，同居一關，最難透脫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《疏鈔》云：「若言其有，則能念之心，本體自空；所念之佛，了不可得。若言其無，則能念之心，靈靈不昧；所念之佛，歷歷分明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《要解》云：「實相之體，非寂非照。而復寂而恆照，照而恆寂。照而寂，強名常寂光土。寂而照，強名清淨法身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《要解》云：「五逆十惡，十念成就，帶業往生，居下下品者，皆得三不退」。又云：「了此，方能深信彌陀願力。信佛力，方能深信名號功德。信持名，方能深信吾人心性本不可思議也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     四、方便力用
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《大毘盧遮那經》云：「菩提為因，大悲為根，方便為究竟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《觀佛三昧經》云：「佛告父王：諸佛出世有三種益。一者，口說十二部經。法施利益，能除眾生無明暗垢，開智慧眼，生諸佛前，早得無上菩提。二者，諸佛如來有身相光明，無量妙好。若有眾生稱念觀察，若總相，若別相，無問佛身現在過去，皆能除滅眾生四重五逆，永背三途。隨意所樂，常生淨土乃至成佛。三者，勸令父王行念佛三昧。父王白佛：佛地果德，真如實相，第一義空，何因不遣弟子行之？佛告父王：諸佛果德，有無量深妙境界，神通解脫，非是凡夫所行境界。故勸父王行念佛三昧。」又云：「佛告父王：一切眾生在生死中，念佛之心，亦復如是。但能繫念不止，定生佛前。一得往生，即能改變一切諸惡，成大慈悲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、善導大師曰：「唯有徑路修行，但念阿彌陀佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《觀經》云：「以我心目，想彼如來。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《圓覺經》云：「未出輪迴，而辨圓覺。彼圓覺性，即同流轉。若免輪迴，無有是處。」又云：「何況輪轉生死垢心，曾未清淨，觀佛圓覺而不旋復。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《彌陀疏鈔》云：「實相云者，非必滅除諸相，蓋即相而無相也。經云：『治世語言皆與實相不相違反。』云何萬德洪名，不及治世一語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《圓中鈔》曰：「四明云：『圓極之果，所有名字，一一不虛，究竟成就，蓋其所召，皆極真故。』故《大經》云：『世諦但有名，無實義。第一義諦，有名有實義。佛是究竟第一義諦故。』又今彌陀既已證乎究竟第一義諦，故一稱嘉名，萬德齊彰。彌陀萬德慧日，既已俱體齊彰，眾生黑暗罪瑕，自然當念消乎塵劫，罪性本空，虛而不實者既銷，則稱名功德，福等虛空者自生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《彌陀要解》云：「若執持名號未斷見思，隨其或散或定，於同居土，分三輩九品。若持至事一心不亂，見思任運先落，則生方便有餘土。若至理一心不亂，豁破無明一品，乃至四十一品，則生實報莊嚴淨土，亦分證常寂光土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《大經合贊》云：「依此經發菩提心，一向專念，方得一心不亂故。不能專念，決難一心故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     五、所被根器
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《疏鈔》云：「前三非器，謂無信者、無願者、無行者。反是皆器。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《疏鈔》云：「又復世人，雖行眾善，於彼佛土，無信行願，亦名非器。雖有諸過，於彼佛土，有信行願，亦名為器。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《觀經四帖疏》曰：「如來說此十六觀法，但為常沒眾生，不干大小聖也。」又云：「又看此《觀經》定善及三輩上下文義，總是佛去世後，五濁凡夫，但以遇緣有異，致令九品差別。何者？上品三人是遇大凡夫，中品三人是遇小凡夫，下品三人是遇惡凡夫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《觀經四帖疏》云：「今以一一出文顯證，欲使今時善惡凡夫同霑九品，生信無疑。乘佛願力，悉得生也。」又於《行卷偈》前，開示《大無量壽經》之機曰：「其機者，則一切善惡大小凡愚也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《合贊》云：「第十八願，十方眾生，三輩眾生，皆是具縛凡夫，是其機也。」復云：「如元曉云：『四十八大願，初先為凡夫，後兼為三乘聖人。』故知淨土宗意，本為凡夫，兼為聖人也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《彌陀疏鈔》曰：「又《起信因緣分疏》明信位初心，有四種機：以禮懺滅罪被初機；以修習止觀被中機；以求生淨土被上機。初謂業障眾生。中謂凡夫二乘。是知淨土是大乘菩薩所修矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《彌陀要解》謂持名：「法門深妙，破盡一切戲論，斬盡一切意見。唯馬鳴、龍樹、智者、永明之流，徹底擔荷得去。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《如來不思議境界經》云：「菩薩了知諸佛及一切法皆唯心量，得隨順忍，或入初地。捨身速生妙喜世界極樂淨佛土中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《彌陀疏鈔》云：「故知念佛，菩薩之父，生育法身。乃至十地始終，不離念佛。何得初心自足，不願往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《要解》云：「上上根不能逾其閫，下下根亦能臻其域。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《彌陀疏鈔》謂此法門為「盡攝利鈍諸根，悉皆度脫。」並云：「諸餘法門，高之則下機絕分，卑之則不被上根。是以《華嚴》如盲，螢光增結。唯此一法，上下兼收。可謂萬病愈於阿伽，千器成於巨冶。」又云：「但持佛名，必生彼國。則或高或下，或聖或凡，乃至或信或疑，或讚或毀，知有彼佛，便成善根。多劫多生，俱蒙解脫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     六、藏教所攝
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《智度論》曰：「雖俱求一解脫門，而有自利利人之異。故有大小眾差別。為是二種人，故佛口所說，以文字語言分為二種。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《淨影疏》云：「龍樹云：『佛滅度後，迦葉、阿難，於王舍城，結集法藏，為聲聞藏。文殊、阿難於鐵圍山，集摩訶衍為菩薩藏。』《地持》亦云：『佛為聲聞、菩薩行出苦道，說修多羅。結集經者，集為二藏。以說聲聞所行，為聲聞藏。說菩薩行，為菩薩藏。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《思益經》云：「得說法正性者，不從一地生於一地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《楞伽經》云：「初地即八地乃至無所有何次第。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《五教章》云：「或分為二，所謂漸頓。以始終二教，所有解行，並在言說，階位次第，因果相乘，從微至著，通名為漸。言說頓絕，理性頓顯，解行頓成，一念不生即是佛等，名為頓。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、隋代慧遠師（即淨影）判本經曰：「今此經者，二藏之中，菩薩藏收。為根熟人頓教法門。云何知頓？此經正為凡夫人中厭畏生死，求正定者，教令發心，生於淨土。不從小故大，故知是頓。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、明大佑師判小本曰：「漸頓之分，此屬頓教。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、清代彭二林居士於《起信論》判本經曰：「《無量壽經》者，如來稱性之圓教。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、日釋道隱於《無量壽經甄解》判本經曰：「本願一乘，頓極頓速，圓融圓滿之教。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《大經釋》曰：「天臺、真言雖皆名頓教，然彼許斷惑證理，故猶是漸教也。明未斷惑凡夫，直出過三界者，偏是此教。故此教為頓中之頓。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、日溪師云：「聖道諸教，理是圓融，益是隔偏，以其頓機難得也。是以教雖圓頓，望機自成漸。淨土言圓頓者，於圓滿速疾利益。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《圓中鈔》云：「圓頓法門，亦必須先開圓解，而次修圓行。破三惑而方證圓果，以階不退。今則但說彼土依正二報，以之為開解生信。七日持名，一心不亂，以之為造修行門。臨命終時，即得往生，以階跋致（指阿鞞跋致，義為不退）。………故知此經為五濁惡世之無上醍醐。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《甄解》云：「由自力修斷，故名豎超。淨土本願，真實由他力故，超越成佛之法也。故名橫超。………橫超之頓，持名頓中之頓也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《甄解》稱本經為：「專中之專，頓中之頓，真中之真，圓中之圓。」「絕對不二之教，一乘真如之道也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《彌陀要解》云：「釋迦一代時教，唯《華嚴》明一生圓滿。而一生圓滿之因，則末後《普賢行願品》中，十大願王，導歸安養，且以此勸進華藏海眾。嗟乎！凡夫例登補處，奇倡極談，不可測度。《華嚴》所稟，卻在此經。而天下古今，信鮮疑多，辭繁義蝕，余唯有剖心瀝血而已。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《要解》云：「故當來經法滅盡，特留此經（指《無量壽經》）住世百年，廣度含識。阿伽陀藥，萬病總持。絕待圓融，不可思議。《華嚴》奧藏，《法華》秘髓，一切諸佛之心要，菩薩萬行之司南，皆不出於此矣。欲廣歎述，窮劫莫盡！」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、印光法師讚《要解》云：「理事各臻其極，為自佛說此經以來第一註解，妙極確極！縱令古佛出世，重註此經，亦不能高出其上矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《疏鈔》云：「依賢首判教五分。謂小、始、終、頓、圓。今此經者頓教所攝。亦復兼通前後二教。………圓全攝此，此分攝圓。」又云：「四法界者：一事法界；二理法界；三事理無礙法界。此三諸教所有。四事事無礙法界，唯《華嚴》一經有之。名為別教一乘。………以《華嚴》全圓，今得少分。………圓教全攝此經，此經分攝圓教。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、沈善登曰：「所謂大權菩薩，曲被當機，應病與藥，時節因緣應爾也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《華嚴妙嚴品》曰：「一切法門無盡海，同會一法道場中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《大疏》云：「如海一滴，具百川味。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《大疏》云：「如徑尺之鏡，見十里之影。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《大疏》云：「若一室之千燈，光光相涉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《華嚴盧舍那佛品》云：「以一佛國滿十方，十方入一亦無餘，世界本相亦不壞，無比功德故應爾。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、晉譯《華嚴十住品》云：「一即是多，多即是一。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《大疏》云：「如金與金色，二不相離。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《大疏》云：「若片月澄空，晦明相並。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《大疏》曰：「如琉璃瓶，盛多芥子。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《普賢行願品》云：「一塵中有塵數剎，一一剎有難思佛。」「於一毛端極微中，出現三世莊嚴剎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《大疏》云：「若兩鏡互照，傳耀相寫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《大疏》云：「立像豎臂，觸目皆道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《華嚴初發心功德品》曰：「知無量劫是一念，知一念即無量劫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《普賢行願品》曰：「盡一切劫為一念」，「我於一念見三世」。
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《大疏》云：「若一夕之夢，翱翔百年。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《大疏》云：「如北辰所居，眾星拱之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《華嚴金獅子章》云：「或隱或顯，或一或多，各無自性，由心迴轉，說事說理，有成有立，名唯心迴轉善成門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     七、部類差別
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《疏鈔》謂大小二本，「文有繁簡，義無勝劣，判屬同部。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     八、譯會校釋
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《甄解》云：「凡於諸經中，傳譯盛無如今經。斯乃以出世正意，利益無邊故也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《會疏》云：「凡於一切經中傳譯盛然，無如今經。斯乃道理幽邃，利益最上故也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、沈善登居士《報恩論》曰：「其所以不同之故。略考諸經，約有三端。（１）譯手巧拙不同………。（２）梵本傳寫不同………。（３）本師前後多次宣說不同。本師三百餘會說法，既多指歸淨土，則自然屢說不一說，而亦隨時隨機，開通大意，依義不依語，顯然可知。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、日《甄解》云：「以審諸譯，是梵本廣多，致使傳譯文義，存沒詳略不同耳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、日本日溪師云：「異譯文句，與今經（指魏譯本）稍差異者不少。思夫，多異本，傳者不一，故致斯異。亦或非一時說，例如般若諸經。以此經如來本懷，處處異說，致此多本。蓋此大悲之極處也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、宋龍舒王日休論諸譯云：「其大略雖同，然其中甚有差互。………又其文或失於太繁，而使人厭觀；或失於太嚴，而喪其本真；或其文適中，而其意則失之。由是釋迦文佛所以說經，阿彌陀佛所以度人之旨，紊而無序，鬱而不章，余深惜之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《疏鈔》云：「王氏所會，較之五譯，簡易明顯。流通今世，利益甚大。但其不由梵本，唯酌華文，未順譯法。若以梵本重翻而成六譯，即無議矣。故彼不言譯而言校正也。又其中去取舊文，亦有未盡。如三輩往生，《魏譯》皆曰發菩提心，而王氏唯中輩發菩提心。下曰不發，上竟不言，則高下失次。且文中多善根，全在發菩提心。而三輩不同，同一發心，正往生要旨。乃反略之，故云未盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《無量壽經起信論》曰：「王氏本較為暢達，近世通行。然有可議者，如序分中遊步十方以下，廣明菩薩行願，為令行者發起大心，積集德本，究竟成佛，乃是此經開章要領，而王氏刪之。至往生上下二輩，一刪去發菩提心，一云不發。胎生一節，刪去疑惑佛智乃至勝智。前則乖成佛之正因，後則失往生之正智。他如敘次願文，後先舛錯，皆當校正。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、梅光羲云：「於淨宗要旨，窮深極微，發前人未發之蘊。」又云：「精當明確，鑿然有據，無一義不在原譯之中，無一句溢出本經之外。………有美皆備，無諦不收。………雖欲不謂之善本不可得也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     九、總釋名題
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《佛地經》云：「是薄伽梵最清淨覺，極於法界，盡於虛空，窮未來際。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《十二門論》云：「摩訶衍者，於二乘為上，故名大乘。佛大人乘是乘故名為大。又能滅除眾生大苦，與（給也）大利益事，故名為大。又觀世音、得大勢、文殊師利，彌勒菩薩等諸大士之所乘，故名為大。又以此乘，能盡一切諸法邊底，故名為大。又如《般若經》中，佛自說摩訶衍無量無邊，以是因緣故名為大。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《寶積經》曰：「諸佛如來正真正覺所行之道，彼乘名為大乘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《涅槃經》云：「所言大者，名之為常。」又云：「所言大者，其性廣博，猶如虛空。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《甄解》云：極樂淨土「三種莊嚴（佛莊嚴，菩薩莊嚴，國土莊嚴），一切歸壽命。」又云：「安樂國土依正三種莊嚴，入一法句，無量壽故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《探玄記》曰：「莊嚴有二義。一是具德義；二交飾義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《阿彌陀經》曰：「其佛國土，成就如是功德莊嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《探玄記》云：「三業無過云清淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《入佛境界經》曰：「菩提者，名為平等。平等者，名為真如。乃至平等者，即是入不二法門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《淨影疏》曰：「無作無所有等，為平等法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《圓中鈔》疏曰：「聞首題名字，獲無量功德。」《鈔》曰：「如《金光明》及諸大乘，多作此說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     參、正釋經義
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     （壹）序分
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a03">
    </a>
    <span style="color:#333399">
     法會聖眾第一
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《智度論》曰：「佛法大海，信為能入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、蕅益大師曰：「依實相理，念佛求生淨土，決定無非，曰是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《觀經疏》云：「無我則無聞，無聞則化道絕。為傳化不絕，假名說我。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《疏鈔》曰：「或說者得陀羅尼。一剎那頃，一字之中，說一切法門。或聽者得淨耳根，於一剎那，聞一字時，於餘一切悉無障礙。或說者時少，聽者時多，或說者時多，聽者時少。或說者神力延促隨宜，聽者根器利鈍不一。古謂三乘凡聖所見佛身報化，年歲短長，成佛久近，各各不同故。今止取佛及弟子師資機感相遇之頃，說聽事畢，便名一時也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《佛地論》云：「說聽究竟，總言一時。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《智度論》曰：「佛涅槃後，阿闍世王，以人民轉少故，捨王舍大城，其邊更作小城。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《甄解》云：「本王舍城者，上第舊城也。更作小城者，寒林新城也。此既佛滅後闍王築之，佛何住後城乎？今正佛所住處，明知上第城也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《慈恩傳》云：「王舍舊城，處摩揭陀國中，古昔君王多住其內。其城又生好香茅，故舉為稱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《望西疏》曰：「若依宗家，應是上茅。」（宗家即善導大師。）
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《法華論》云：「如王舍城勝餘一切城舍故，顯此法門最勝義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《大寶積經論》云：「問云：何故此法唯王舍城說，非餘城廓？答曰：釋此法門法王住處故。喻如王舍，王所止住，故名王舍。此法門亦復如是，法王住處。釋成此義故，說住王舍城。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《淨影疏》曰：「耆闍山，此翻名靈鷲山也。此山多有靈仙居住，故名為靈。亦有鷲居止此山，故名為鷲。」又「此山頂似鷲頭，又名鷲頭山。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《西域記》曰：「北山之陽，孤標特起。既棲鷲鳥，又類高臺，空翠相映，濃淡分色。如來御世垂五十年，多居此山，廣說妙法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《智度論》曰：「耆山於五山中最勝故。（１）此山精舍，近城而難上，近城故乞食不疲，難上故雜人不來。故多住此不在餘處。（２）是耆山福德吉處，諸聖人喜住處。佛為諸聖主故多住。（３）耆闍山是三世諸佛住處故。（４）是中清淨，有福德閑靜故。一切諸佛行處，十方諸菩薩讚歎恭敬，八部大力眾神所守護、恭敬供養處故。諸大乘經多在此山說。（５）是中十方無量智慧福德力大菩薩，常來見釋迦牟尼佛，禮拜恭敬聽法故。諸大乘經多在此山說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《法華論》云：「耆闍崛山勝餘諸山。佛在於此說，顯此法最勝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《彌陀疏鈔》云：「天王大人所共敬仰，非小德也，名大。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《淨影》云：「曠備高德，過餘近學，故名為大。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《佛地論》另有三義。（一）最極利根，波羅蜜多種性。（二）得無學果位。（三）得小果已，趨大菩提。以上三義，故名曰「大」。
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、嘉祥師謂「大」有三義：一生大解。二破大惡。三證大果。
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《會疏》曰：「諸經多標千二百五十人。今經與《法華》標萬二千人，蓋是出世本懷，一代勝會，故十方大德皆雲集乎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《嘉祥疏》曰：「游心空理，隱顯難測，故稱聖人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《會疏》曰：「初果已上，悉名聖者。以究大阿羅漢，故名大聖。亦可雖外現聲聞，內秘菩薩之行，故名大聖。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《淨影疏》曰：「大有兩義：一位高名大，一德勝名大。會正為聖。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、嘉祥曰：「達者言證，證六通三明等是也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、淨影釋曰：「阿難增上利根，雖居學地（未得無學果位），而成無上勝妙功德。故曰大聖。於神通中，解了畢竟（徹底了解），亦名已達。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、淨影曰：「有德可尊，故曰尊者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《會疏》曰：「尊謂尊貴，有德可貴，故曰尊者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、「憍陳如」梵文全名，作阿若憍陳如。淨影曰：「阿之言無，若之言智，證無成智，故曰無智。『無』是一切諸法本性，名為本際。於此本際知見明了，名了本際。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《法華文句》曰：「是釋迦法中第一弟子。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《增一阿含經弟子品》中，佛稱之為「我聲聞中第一比丘，寬仁博識，善能勸化，將養聖眾，不失威儀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《智度論》曰：「如舍利弗，於智慧中第一，目犍連神足第一。」又「舍利弗是佛右面弟子，目犍連是佛左面弟子。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、「迦葉」譯為龜，《法華文句》云：「其先代學道，靈龜負仙圖以應。從德命族，故云龜氏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、佛云：「有頭陀行，我法久存。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《大梵天王問佛決疑經》云：「梵王至靈山，以金色缽羅華獻佛，捨身為座，請佛為眾生說法。世尊登座，拈華示眾，人天百萬，悉皆罔措。獨有金色頭陀，破顏微笑。世尊云：『吾有正法眼藏，涅槃妙心，實相無相，微妙法門，付囑摩訶迦葉。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、迦葉讚曰：「佛法大海水，流入阿難心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《密跡金剛力士經》云：「與大比丘眾四萬二千具，菩薩八萬四千，一切大聖，神通已達。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《佛地論第二》云：「先說聲聞，後說菩薩。聲聞眾者，近對世尊，親受化故。又諸聲聞，常隨佛故，形同佛故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、菩薩，具足應云「摩訶菩提質帝薩埵」，譯為大道心眾生。《清涼疏》謂：「一者願大，求大菩提故。二者行大，二利成就故。三者時大，經三無數劫故。四者德大，具足一乘諸功德故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《法華》之六大：（一）信大法；（二）解大義；（三）發大心；（四）趨大果；（五）修大行；（六）證大道。
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《清涼疏》謂普賢有三：（一）位前（但發普賢心）；（二）位中（等覺菩薩）；（三）位後普賢（得果不捨因行，謂成佛仍不捨因地之行）。
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《清涼疏》謂普賢之義為：「果無不窮曰普，不捨因地曰賢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《會疏》云：「體遍法界，故曰普。位鄰極聖，故曰賢。」又云：「能導御一切，發十大願王。願西方往生，特翼讚彌陀，故於此經是為上首。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《探玄記》曰：「德周法界曰普，至順調善曰賢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《大日經疏一》曰：「普賢菩薩者，普是遍一切處。賢是最妙善義。謂菩提心所起願行，及身口意，悉皆平等，遍一切處，純一妙善，備具眾德，故以為名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《四十華嚴經四十頌》曰：「一切如來有長子，彼名號曰普賢尊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《聖無動尊大威怒王秘密陀羅尼經》曰：「此金剛手是法身大士，是故名普賢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《五秘薩訣》曰：「金剛薩埵者，即是普賢大菩薩異名也。亦名一切如來長子，亦名大阿闍黎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、夏老云：「淨土即是密教顯說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《放缽經》曰：「今我得佛，皆是文殊師利之恩也。過去無央數諸佛，皆是文殊師利弟子。當來者亦是其威神力所致。譬如世間小兒有父母。文殊者，佛道中父母也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《心地觀經》曰：「三世覺母妙吉祥。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《法華嘉祥疏二》曰：「文殊，此云妙德。以了了見佛性故。德無不圓，果無不盡，稱妙德也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《會疏》曰：「具三德秘藏，神化不思議，故名妙德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《圓中鈔》曰：「微妙三德，同佛所證，故亦云妙吉祥。………惑業苦三，有少分在，皆未吉祥。位居究竟，三德圓彰，故又號妙吉祥也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、彌勒，此云慈氏；名阿逸多，此云無能勝。《彌陀疏鈔》云：「以在母胎中，即有慈心，故以名族。又過去生中，遇大慈如來，願同此號，即得慈心三昧。又昔為婆羅門，號一切智，於八千歲，修習慈行。又弗沙佛時，與釋迦如來同發菩提心，常習慈定。又《思益經》云：『眾生見者，即得慈心三昧。』又《悲華經》云：『發願於刀兵劫中，擁護眾生。』是則慈隆即世，悲臻後劫，至極之慈，超出凡小，故無能勝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《普賢行願品》云：「是人臨命終時，最後剎那，一切諸根悉皆散壞，一切親屬悉皆遠離，一切威勢悉皆退失，輔相大臣、宮殿內外、象馬車乘、珍寶伏藏，如是一切無復相隨。唯此願王不相捨離，於一切時引導其前，一剎那中即得往生極樂世界。到已，即見阿彌陀佛。」偈云：「我既往生彼國已，現前成就此大願，一切圓滿盡無餘，利樂一切眾生界………。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《文殊發願經》云：「生彼佛國已，成滿諸大願，阿彌陀如來，現前授我記………。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《大寶積經發勝志樂會》彌勒問佛：「若有眾生發十種心，隨一一心，專念向於阿彌陀佛，是人命終當得往生彼佛世界。世尊，何等名為發十種心，由是心故，當得往生彼佛世界？」
   </p>
   <p class="MsoPlainText" style="margin-left:24.0pt;text-indent:-24.0pt;">
    彌勒菩薩白佛言：「世尊，如佛所說，阿彌陀佛極樂世界功德利益，若有眾生發十種心，隨一一心，專念向於阿彌陀佛，是人命終，當得往生彼佛世界。世尊，何等名為發十種心，由是心故，當得往生彼佛世界？」
   </p>
   <p class="MsoPlainText" style="margin-left:24.0pt;text-indent:-24.0pt;">
    佛告彌勒菩薩言：「彌勒，如是十心，非諸凡愚、不善丈夫、具煩惱者之所能發。何等為十：
   </p>
   <p class="MsoPlainText" style="margin-left:24.0pt;text-indent:-24.0pt;">
    一者、於諸眾生，起於大慈，無損害心。
   </p>
   <p class="MsoPlainText" style="margin-left:24.0pt;text-indent:-24.0pt;">
    二者、於諸眾生，起於大悲，無逼惱心。
   </p>
   <p class="MsoPlainText" style="margin-left:24.0pt;text-indent:-24.0pt;">
    三者、於佛正法，不惜身命，樂守護心。
   </p>
   <p class="MsoPlainText" style="margin-left:24.0pt;text-indent:-24.0pt;">
    四者、於一切法，發生勝忍，無執著心。
   </p>
   <p class="MsoPlainText" style="margin-left:24.0pt;text-indent:-24.0pt;">
    五者、不貪利養，恭敬尊重，淨意樂心。
   </p>
   <p class="MsoPlainText" style="margin-left:24.0pt;text-indent:-24.0pt;">
    六者、求佛種智，於一切時，無忘失心。
   </p>
   <p class="MsoPlainText" style="margin-left:24.0pt;text-indent:-24.0pt;">
    七者、於諸眾生，尊重恭敬，無下劣心。
   </p>
   <p class="MsoPlainText" style="margin-left:24.0pt;text-indent:-24.0pt;">
    八者、不著世論，於菩提分，生決定心。
   </p>
   <p class="MsoPlainText" style="margin-left:24.0pt;text-indent:-24.0pt;">
    九者、種諸善根，無有雜染，清淨之心。
   </p>
   <p class="MsoPlainText" style="margin-left:24.0pt;text-indent:-24.0pt;">
    十者、於諸如來，捨離諸相，起隨念心。
   </p>
   <p class="MsoPlainText" style="margin-left:24.0pt;text-indent:-24.0pt;">
    彌勒，是名菩薩發十種心。由是心故，當得往生阿彌陀佛極樂世界。彌勒，若人於此十種心中，隨成一心，樂欲往生彼佛世界，若不得生，無有是處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《悲華經五》曰：「此佛世界，當名娑婆。………時有大劫，名曰善賢。………是大劫中，有千世尊，成就大悲，出現於世。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a04">
    </a>
    <span style="color:#333399">
     德遵普賢第二
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《度世經》曰：「開士、大士、聖士、力士、正士等，皆菩薩之異稱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《甄解》云：「『正』謂正道，『士』謂士夫，在家之稱。此等大士，外現凡形，內深達正道故，居家名為正士。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰：「十六正士者，《文殊師利嚴淨經》言：『菩薩八萬四千及十六正士』。則明知正士之名，云居家菩薩。『正』謂正道，『士』謂居士。此等大士，雖葆光和塵，久出於邪道，深達於正法，故云正士也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《出生義》云：「厥有河沙塵海數量，舉十六位焉；亦塵沙之數不出於此矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《智度論》曰：「善守（即賢護）等十六菩薩是居家菩薩。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《思益經》云：「若眾生聞名者，畢竟得三菩提，故云善守。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《大方等大集賢護經》曰：「王舍大城有優婆塞，名曰賢護，為眾上首。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《大寶積經賢護長者會》佛說賢護長者眾樂事：「其受於快樂果報，雖復忉利帝釋天王，猶不能及，況復人間。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《名義集》曰：「※陀婆羅，翻為賢護。自護賢德，復護眾生故。或云賢首，以位居等覺，為眾賢之首故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《四童子經現生品》經云：「東方去此佛剎十千俱胝，有一世界名寶鳴，佛名獅子鳴聲如來，有一菩薩名善思議（即善思維），應托來到此土，化生阿闍世王宮內。南方去此五百億世界，有一世界，佛名寶積善現如來，有一菩薩名寂靜轉（即慧辯才），於此舍衛城內，生大居士似師子家。西方去此過八億百千佛剎，樂音如來所，有一菩薩名無攀緣（即觀無住），於此波羅奈國，化生大居士善鬼家。北方去此六萬四百千億佛土，住菩提分轉如來所，有一菩薩名開敷神德（即神通華），生此毘耶離城大將師子家。此四童子與無量大眾，共來娑羅雙樹所，恭敬供養。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《月燈三昧經第三》說：「香象菩薩從東方阿※佛，與那由多菩薩，共來問訊釋迦牟尼佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《甄解》云：「其餘智幢（即寶幢）、寶英、中住、制行、解脫等，雖未見經證，準前思之，必應是他方來大士也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《甄解》曰：「初列賢護等十六正士者，彰此法不以出家發心為本。次列他方來者，彰十方佛土中，悉以此法為出世大事故，共來精進求此法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《會疏》云：「寂滅境智，諸根清淨，故名寂根。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《甄解》云：「境智寂滅，根本嚴淨，云寂根。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《會疏》云：「信心智慧，永斷疑網。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《甄解》云：「明信佛智，無上智慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《華嚴經普賢行願品》謂大士十種廣大行願：一者，禮敬諸佛。二者，稱讚如來。三者，廣修供養。四者，懺悔業障。五者，隨喜功德。六者，請轉法輪。七者，請佛住世。八者，常隨佛學。九者，恆順眾生。十者，普皆迴向。如上十願，願願皆曰：「我此大願，無有窮盡。念念相續，無有間斷。身語意業，無有疲厭。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《攝大乘論釋》云：「不可以譬類得知為無量。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《行願品》云：「聞此願王，讀、誦、書寫，………是諸人等，於一念中，所有行願，皆得成就。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《仁王經疏》云：「施物名功，歸己曰德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《淨影疏》曰：「功謂功能，諸行皆有利益之功，故名為功。此功是善行家德（指自有之德），故名功德。………德體名法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《唯識論》曰：「法謂軌持。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《會疏》云：「安住者，不動義。德成不退，故曰安住。無德不具，故云一切。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《行願品》中，「於一念中，所有行願，皆得成就。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《法華文句》曰：「方者法也，便者用也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《大集經》云：「能調眾生，悉令趣向阿耨多羅三藐三菩提，是名方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《法華玄贊》云：「施為可則曰方。善逗機宜曰便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《淨影疏》云：「化行善巧，隨物所宜，種種異現，名權方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《淨影疏》云：「證會為入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《嘉祥疏》云：「名理為藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《甄解》：「如來一切功德寶藏，佛果功德也。此之功德大寶海，說言佛法藏，即是佛所得一乘也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《智度論》云：「波羅，秦言彼岸。」又云：「以生死為此岸，涅槃為彼岸。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、淨影師曰：「彰果畢竟，涅槃彼岸，到名究竟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、彭際清居士曰：「『行權方便，入佛法藏，究竟彼岸』，三句義中，全攝淨土法門。菩薩一切所行，不離方便。以方便故，取於淨土，得常見佛。以見佛故，聞法修行，入佛法藏，圓滿覺心，究竟彼岸。若無方便，無量行門，終不成就。如《大般若經》云：『是菩薩由與般若波羅蜜多相應故，從此處沒，生餘佛土。從一佛國，至一佛國。在在生處，常得值遇諸佛世尊，供養恭敬，尊重讚歎。乃至無上正等菩提，終不離佛。』當知欲不離佛，須以念佛為因。如《華嚴》十地，始終不離念佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《法窟》曰：「於出世道悕求為願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《首楞嚴經》曰：「世為遷流，界為方位。汝今當知，東西南北、東南、西北、上下為界。過去、未來、現在為世。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、曇鸞大師曰：「望於妙覺猶有一等，比下名覺，故名等覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《往生論註》曰：「以諸法等，故諸如來等。是故諸佛如來，名為等覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《會疏》云：「等覺有二義。一、如來名等覺。二、一生補處位。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《甄解》曰：「（一）如《華嚴賢首品》及《起信論》，於十信滿位，示現八相。《占察經》說四種作佛中，第一信滿作佛當之。（二）如《大集經》中，灌頂住菩薩（十住滿位）能於無佛世界，示現八相。《占察經》第二，解滿作佛當之。（三）《仁王經菩薩教化品》明初地八相。《占察經》第三，證滿作佛當之。（四）《入如來智慧不思議經》明究竟地（一生補處）八相示現。《占察經》第四，一切功德行滿成佛當之。（五）《華嚴不思議品》諸佛念念出生智。此明佛後得智，出生八相示現也。此五中，前四是因中示現。第五，佛後業用也。斯經所明，若依諸師，多是第四（補處）作佛。若依今宗，此中無所屬，以彌陀巧方便迴向所作故，因果共不可思議。若強論之，或應在第五（佛後）之中焉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《大乘起信論》謂八相為：「（一）從兜率天下，（二）入胎，（三）住胎，（四）出胎，（五）出家，（六）成道，（七）轉法輪，（八）涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《四教儀》則為：「（一）從兜率天下，（二）托胎，（三）出生，（四）出家，（五）降魔，（六）成道，（七）轉法輪，（八）入涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《普曜經說法門品》云：「其兜術天，有大天宮，名曰高幢。廣長二千五百六十里，菩薩常坐，為諸天人，敷演經典。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《佛地論第五》云：「睹史多天，後身菩薩，於中教化。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《因果經》云：「於時摩耶夫人於眠寤之際，見菩薩乘六牙白象騰空而來。從右脅入，身現於外，如處琉璃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《涅槃經》云：「從母摩耶而生。生已，即周行七步。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《淨影疏》曰：「於十方各行七步，示現丈夫奮迅之力，於十方獨出無畏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《魏譯》曰：「現處宮中色味之間，見老病死，悟世非常。棄國財位，入山學道。服乘白馬，寶冠瓔珞，遣之令還。捨珍妙衣，而著法服，薙除鬚髮。端坐樹下，勤苦六年，行如所應。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《普曜經》云：「爾時太子日服一麻一麥，六年之中結跏趺坐。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《法華壽量品》云：「一切世間天人及阿修羅，皆謂今釋迦牟尼佛，出釋氏宮，去伽耶城不遠。坐於道場，得阿耨多羅三藐三菩提。然善男子，我實成佛以來，無量無邊，百千萬億那由他劫。………自從是來，我常在此娑婆世界，說法教化。亦於餘處，百千萬億那由他劫。………自從是來，我常在此娑婆世界，說法教化。亦於餘處，百千萬億那由他阿僧祇國，導利眾生。………如來見諸眾生，樂於小法，德薄垢重者，為是人說，我少出家，得阿耨多羅三藐三菩提。然我實成佛已來，久遠若斯。但以方便教化眾生，令入佛道，作如是說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、淨影曰：「一煩惱魔，謂貪瞋等，能害善法。二陰魔，謂五陰身，共相摧滅。三者死魔，能壞命根。四者天魔，好壞他善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《婆沙論》云：「（節錄）菩薩昔居菩提樹下，初夜魔女來相婚亂，………中夜魔軍※（皆也）來逼惱。………須臾覺察即入定，令魔兵眾，推敗墮落。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《西域記》云：「集諸神眾，齊整魔軍。治兵振旅，將脅菩薩。………菩薩於是入大慈定。凡厥兵仗，變為蓮花，魔軍怖駭，奔馳退散。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《智度論》云：「菩薩智慧力故，大破魔軍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《維摩經》曰：「微妙是菩提，諸法難知故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《淨影疏》曰：「理是妙法，由得此法，故成正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《長阿含經》曰：「如來大智，微妙獨尊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《釋迦譜》曰：「得無上正真之道，為最正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《會疏》曰：「覺之中為最極，故云成最正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《智度論》云：「今是釋迦文佛得道後，五七日寂不說法。自言，『我法甚深，難解難知。一切眾生縛著世法，無能解者。不如默然入涅槃樂。』是時諸菩薩及釋提桓因、梵天王諸天，合掌敬禮，請佛為諸眾生初轉法輪。佛時默然受請，到波羅奈鹿林中轉法輪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《法華經》云：「爾時諸梵王，及諸天帝釋，護世四天王，及大自在天，並諸餘天眾，眷屬百千萬，恭敬合掌禮，請我轉法輪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《法華文句》云：「轉佛心中化他之法，度入他心，名轉法輪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、嘉祥師云：「自我至彼，故稱為轉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、《探玄記》解法輪曰：「法是軌持義，通有四義：謂教、理、行、果。輪是所成，義亦有四：（一）圓滿之義，以離缺減故。（二）是具德義，以轂輻輞等，悉是皆俱故。（三）有用義，謂摧輾惑障故。（四）轉動之義，謂此向彼，即從佛至眾生。亦從彼向此，即從眾生至佛果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、羅什大師曰：「世間者，三界也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、《淨影疏》曰：「愛欲之心，深而難越，故說為塹，教斷令壞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《甄解》曰：「『壞諸欲塹』者，捨欲心。愛欲是諸苦之本。欲流深廣，眾生漂溺之而難度，說以為塹。《字苑》云：『塹，繞城長水坑也。』佛法劍，截欲塹，令散壞也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、《合贊》曰：「見愛煩惱，譬如垢污，空慧能除，亦如洗濯。除邪顯正，故曰顯明。以護法城，故曰清白；超諸毀謗，故曰清白。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《合贊》曰：「智斷之果，謂之法城。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《嘉祥疏》曰：「遣除迷垢，故云洗濯」，「無相之解，是無漏明，故云清白。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《甄解》曰：「洗濯垢污，顯明清白，是澍雨德。雨有能洗物垢汙，能顯清白體之德。如來法輪洗濯塵勞垢汙，開顯本有淨體也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、《淨影疏》曰：「貯積多德，名貯功德。現受物供，故名為示。生世福善，如田生物。故云『福田』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、《甄解》曰：「福田者，供養如來，所施雖少，獲福宏多。猶如良田，所種雖少，收實甚多。《菩薩本生經》：『所以佛為福田，貯無上功德故也。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《俱舍論》有四福田：（一）趣田，畜生也。（二）苦田，貧窮困苦之人也。（三）恩田，父母等也。（四）德田，三乘之賢聖也。是為廣義之福田。
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、《涅槃》曰：「度眾生故，為說無上微妙法樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、《嘉祥疏》云：「三有之苦（即三界生死），故云三苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《甄解》曰：「如來大醫王，能知其病，應病與藥，治三有之苦。病有眾多，法藥亦多，故云諸法藥。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《秘藏記》曰：「菩薩初地乃至等覺，究竟遷佛果時，諸佛以大悲水灌頂，即自行圓滿，得證佛果，是頂義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、《秘藏記鈔七》曰：「灌者，大悲護念義。頂者，佛果最頂義。諸佛護念，令至佛頂住，皆名灌頂也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、憬興云：「聖說當果（指當來之果），令識因利（指因地之利），故云授記。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、《無量壽經起信論》曰：「不度文殊智海，難入普賢行門。以不能了知自心，一念圓頓，平等正性，凡聖共有，一際無差。以不了故，所有願行，悉不具足。何以故？心外起修，即成有漏。以無邊功德，不外自心。隨順真如，修一切法，則能具足無邊功德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、《智度論》曰：「西方有幻術人，一切皆能化現宮殿城郭廊宇。結巾為兔，豎帶為蛇，種種變現等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、《寶積經》曰：「如幻師作幻，自於幻不迷。以知幻虛故，佛觀世亦然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八五、《起信論義記》曰：「法性者，明是真體普遍義。………通與一切法為性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八六、《唯識述記》曰：「性者體也。一切法體，故名法性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八七、《大乘義章一》曰：「法之體性，故云法性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八八、《嘉祥法華疏五》曰：「法性即是實相，三乘得道，莫不由之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八九、《止觀一》曰：「法性名為實相。尚非二乘境界，何況凡夫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九十、《會疏》曰：「菩薩有二種智，能為一切修行本。何者為二：一謂如理智，能照諸法本性。不一不異，不生不滅，是名通諸法性。二謂如量智，能照眾生殊相，迷悟凡聖各異，是名達眾生相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九一、《甄解》曰：「能遊無量佛土，興供養雲，故云供養諸佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九二、《維摩經》曰：「雖知諸佛國，及與眾生空，而常修淨土，教化於群生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九三、《唯識論十》云：「神力難思，故能化現。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九四、《會疏》曰：「電光有四義：一速疾義，二破闇義，三不住義，四無分別義。菩薩一念一時，普至十方世界，上供養諸佛，下利益眾生，無有出入前後相，如電速疾。菩薩能照諸佛會，能破眾生闇，如電破闇。菩薩能化無量身應現微塵剎，無有住處，無有朕跡，如電激空中，無所從來，去無定跡。菩薩平等，無有先此後彼等分別心，如電光照物，無彼此先後分別。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九五、《智度論》曰：「奪慧命，壞道法功德善本，是故名為魔。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九六、《止觀五》曰：「一切凡夫，未階聖道，介爾起計，悉皆是見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九七、《大乘義章五》曰：「推求說之為見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九八、《華嚴經》曰：「我慢溉灌，見網增長。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九九、《智度論十一》曰：「是入邪見網，煩惱破正智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一ＯＯ、《智度論八》曰：「有念墮魔網，無念則得出。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ一、憬興師曰：「纏縛者，即八纏三縛。」八纏者：（一）無慚。（二）無愧。（三）嫉。（四）慳。（五）惡作。（六）睡眠。（七）掉舉。（八）惛沉。三縛者，貪瞋癡也。
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ二、《淨影疏》曰：「亦可諸煩惱結，通名纏縛。菩薩教人斷離，名解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ三、《淨影疏》曰：「如來所說言教名聲。餐（義同聞）聲悟解，故曰聲聞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ四、《甄解》曰：「二乘雖得三空門，唯沈偏空。菩薩不然，能達幻網，得平等法。故雖住三空門，而不住無為，不住有為。故能行聲聞，能行緣覺，而超越聲聞、緣覺之地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ五、《大寶積經》善德天子會說：「以聲聞法教化眾生，故我是聲聞。以辟支佛法化益眾生，故我是辟支佛也。以大悲法教化眾生，故我是菩薩。於一切法得解脫，一切無礙故。從所化眾生，或以聲聞法化益，或以辟支佛法化益，或以菩薩法化益。故我是聲聞，我是緣覺，我是菩薩也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ六、《淨影疏》曰：「眾生及法，悉無自性，故名為空。乃至因緣，相亦不有，說為無相。此離所取，遠離妄想能取之心，故曰無願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ七、《智度論》云：「無願故不造生死之業。亦名無作。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ八、《智度論》云：「觀諸法空，是名空。於空中不可取相。是時空轉，名無相。無相中，不應有所作，為三界生。是時轉無相，名無作（即無願）。譬如，城有三門。一人身不得一時從三門入。若入則從一門。諸法實相是涅槃城也。城有三門，空、無相、無作。若人入空門，不得是空，亦不取相，是人直下事辦，故不須二門。若人入空門，取相得是空，於是入不為門，通途更塞。若除空相，是時從無相門入。若於無相相，心著生戲論，是時除無相相，入無作門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ九、《法華文句》曰：「方者，法也，使用者也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一Ｏ、《法華義疏》曰：「方便是善巧之名，善巧者，智之用也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一一、《大集經》曰：「能調眾生，悉令趣向阿耨多羅三藐三菩提，是名方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一二、《會疏》曰：「《涅槃經》云：『智度菩薩母，方便以為父。』達空無相是大智。隨宜施設名方便。方便有二種：一深解空而不取相受證。二以實相理深莫能信受，要須方便誘引群生，令其漸悟。其德廣大，不二乘（即非二乘）所能為，故言善立。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一三、《四教儀集註》曰：「乘以運載為義，運出三界，歸於涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一四、《法華譬喻品》曰：「如來有無量智慧，力無所畏，諸法之藏。能與一切眾生大乘（指一佛乘）之法，但不盡能受。舍利弗：以是因緣，當知諸佛方便力故，於一佛乘，分別說三。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一五、《法華文句》曰：「方便者，門也。………為真實作門。真實得顯，功由方便。依此釋，則小乘為入大乘之門，故謂之方便教。又三乘為通於一乘，故亦名方便教。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一六、《涅槃經》曰：「滅諸煩惱，名為涅槃。離諸有者，乃為涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一七、《賢首心經略疏》曰：「涅槃，此云圓寂。謂德無不備稱圓，障無不盡曰寂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一八、《甄解》曰：「義充法界，德備恆沙為圓。體窮真性，妙絕相累為寂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一九、《法華壽量品》曰：「若佛久住於世，薄德之人，不種善根，貧窮下賤，貪著五欲，入於憶想妄見網中，若見如來常在不滅，便起憍恣，而懷厭怠，不能生難遭之想，恭敬之心。………是故如來，雖不實滅，而言滅度。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二Ｏ、《智度論》曰：「善心一處住不動，是名三昧。」又「一切禪定亦名定，亦名三昧。」又「諸行和合，皆名為三昧。」「一切禪定攝心，皆名為三摩提，秦言正心行處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二一、《法華玄贊》曰：「梵云三摩地，此云等持。平等持心而至於境，即是定也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二二、天臺曰：「若以空慧，照諸禪定種種法門，出生乃至無量三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二三、《智度論》曰：「陀羅尼者，秦言能持，或能遮。能持集種種善法，能持令不散不失。譬如完器盛水，水不漏散。能遮者，惡不善心生，能遮不令生。若欲作惡罪，持令不作。是名陀羅尼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二四、《智度論》云：「菩薩得是一切三世無礙明等諸三昧。於一一三昧中，得無量阿僧祇陀羅尼。如是等和合，名為五百陀羅尼門。是為菩薩善法功德藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二五、《智度論》曰：「是三昧修行，習久後能成陀羅尼。是諸三昧，共諸法實相智慧，能生陀羅尼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二六、《智度論》曰：「三昧但是心相應法也。陀羅尼亦是心不相應，是心不相應陀羅尼。是心不相應者，如人得聞持陀羅尼，雖心瞋恚亦不失，常隨人行，如影隨形。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二七、《智度論》曰：「陀羅尼世世常隨菩薩，諸三昧不爾，或時易身則失。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二八、《淨影疏》曰：「如《華嚴》說，彼一三昧，統攝法界一切佛法，悉入其中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二九、《八十華嚴》曰：「爾時普賢菩薩入廣大三昧，名佛華嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三Ｏ、《六十華嚴》曰：「普賢菩薩，正受三昧，其三昧名佛華嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三一、《法界記》云：「言華嚴三昧者，解云，華者，菩薩萬行也。何者？以華有生實（指果實）之用，行有感果之能。雖復內外兩殊，生感力用相似。今即以法托事，故名華也。嚴者，行成果滿，契合相應，垢障永消，證理圓滿，隨用贊德，故稱為嚴也。三昧者，理智無二，交徹熔融，彼此俱亡，能所斯絕，故云三昧也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三二、《華嚴經》云：「一切自在難思議，華嚴三昧勢力故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三三、《合贊》曰：「法界唯心，名佛華嚴。以因行華，嚴果德相，令顯著故。入此三昧，現見十方佛及佛土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三四、《嘉祥疏》曰：「此三昧，皆飾法身，故云華嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三五、《秘藏記》云：「凡夫二乘不能知，故曰密語。如來言真實無虛妄，故曰真言。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三六、《會疏》曰：「百千三昧者。眾生無量，心行不同，有利有鈍，於諸結使，有厚有薄。是故菩薩行百千種三昧，斷其塵勞。譬如為諸貧人欲令大富，當備種種財物。一切備具，然後能濟諸貧。又如欲治諸病，當備種種眾藥，然後能治（以上取意）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三七、《智度論》曰：「從首楞嚴三昧乃至虛空際無所著解脫三昧，又如見一切佛三昧，乃至一切如來解脫修觀師子頻呻等，無量阿僧祇菩薩三昧等，如是等諸三昧無不具足。故云具足成就百千三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三八、《智度論》復云：「於一一三昧中得無量陀羅尼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三九、《會疏》曰：「深定者，所住三昧，微深幽玄，非二乘及初心菩薩所能為。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四Ｏ、《甄解》曰：「唐譯云『一切種甚深禪定』。一切種者，謂一切種智。全理之事，故云甚深。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四一、《淨影疏》曰：「住深定門，起行所依。無心往來，直以三昧法門力起，故須住定。下明起行，悉睹現在無量諸佛，攝行寬廣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四二、《甄解》曰：「普等三昧，曰深定門。此三昧彌陀智願之所成，甚深無涯底，故云深禪定。悉睹周遍，是其業用。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四三、《般舟經》云：「是菩薩不持天眼徹視，不持天耳徹聽，不持神足到其佛剎，不於此間終生彼間，便於此坐見之。………佛（釋尊）言：菩薩於此間國土，念阿彌陀佛，專念故得見之。即問持何法得生此國？阿彌陀佛報言：欲來生者，當念我名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四四、《仁王般若經上》以「九十剎那為一念，一念中之一剎那，經九百生滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四五、《往生論註上》以「百一生滅為一剎那，六十剎那名為一念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四六、《華嚴探玄記十八》謂「剎那茲云念頃。一彈指頃有六十剎那。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四七、《甄解》曰：「一念之頃，周遍無量佛土者，所到一乘清淨無量壽世界故，結歸念佛三昧也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四八、《嘉祥法華疏》曰：「速疾應機名辯，言含文釆曰才。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四九、《會疏》曰：「言音開惑為辯，隨機巧妙為才，無不皆出於聖智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五Ｏ、《淨影疏》謂如來得四無礙智。如來由無礙之智，興無礙之四辯：（一）義無礙辯。謂了知一切諸法義理，通達無滯故。（二）法無礙辯。謂達一切諸法名字，分別無滯故。（三）辭無礙辯。於諸法名字義理，隨順一切眾生殊方異語，為其演說，能令各各得解故。（四）樂說無礙辯。謂隨順一切眾生根性所樂聞法而為說之，圓融無滯故。
   </p>
   <p class="MsoPlainText" style="margin-left:24.0pt;text-indent:-24.0pt;">
    一五一、《甄解》曰：「若依根本教，但說一字，亦為得佛辯才。傳如來如實言故。不但此菩薩爾，凡夫說亦同諸佛辯才。讚揚佛慧功德，開化十方有緣而已。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五二、《淨影疏》曰：「入謂解也。謂解眾生種種言音，用之起說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五三、《密跡經》云：「此三千大千世界有八十四億百千垓眾生之類，言辭各異。計是一切皆歸一義至真之惠。菩薩應殊（指各類眾生）唱異言，說法開化。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五四、《稱讚大乘功德經》云：「傍生鬼等，亦聞如來以隨類音而說法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五五、《智度論》曰：「如、法性、實際，是三皆是諸法實相異名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五六、《甄解》云：「實相妙處盡理至極，云際也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五七、《會疏》曰：「開顯真實為顯示，謂會十界歸一乘剋成菩提故。真實之際者，以一佛乘為法涯際故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五八、《甄解》曰：「若依小乘，偏真為實際。若依漸教，以離二邊為真實際。若依聖道實教，諸法實相為真實際。若依淨土，光闡道教為權方便，誓願一佛乘為真實際，一實真如海故。聖道守理而非唯理；淨土以事而非唯事（即事即理事事無礙）。於眾生所入，則雖有事理空有不同，而從諸佛咨嗟見之（指十方如來讚歎淨宗）。則唯此誓願一佛乘、一實真如海為真實之際。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五九、布袋和尚曰：「祇這心心心是佛，………一切無如心真實。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六Ｏ、經云：「若人但念阿彌陀，是名無上深妙禪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六一、《合贊》云：「超過分段、變易二死，安住出世二空之智，此即成就智斷二德也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六二、《會疏》曰：「三界虛妄，皆不常住，總名世間。眾生國土，臧否萬差，是名諸所有法。菩薩深以大智慧（即慧），達性空無相，故云超過。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六三、《甄解》曰：「世間諸所有法者，有為可破壞，名世間。依正善惡因果等，一切有為諸法，言所有法也。菩薩能知一切三界虛妄，而行世間不捨，故云超過。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    一六四、《淨影疏》云：「諦謂安諦，謂常住真實無為度世之道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六五、《甄解》曰：「出有為，證無為，而不著無為，故云諦住。此菩薩心常住無住處涅槃，云心常住。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六六、《會疏》曰：「悲智相印，以為棲神之宅，故云諦住。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六七、《法華經序品》云：「盡諸有結，心得自在。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六八、宗門云：「但自無心於萬物，何妨萬物常圍繞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六九、《淨影疏》云：「由成勝通，於一切物變化隨意，故能利物，名為自在。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七Ｏ、《會疏》云：「眾生背覺，沉迷漂流。生盲無目，無希出心。菩薩愍之，無疲厭念。常為不請之友，隨逐愛護。（中略）故《涅槃偈》曰：『世救要求然後得，如來不請而為歸。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七一、《維摩經》曰：「眾人不請，友而安之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七二、
    <span>
    </span>
    淨影曰：「（一）所化眾生無機感聖，名為不請。菩薩強化為作因緣，名友安之。（二）所化眾生雖有道機，無其樂欲，不知求聖，名為不請。菩薩隨機而為強化，名安之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七三、《淨影疏》曰：「明修勝解如來藏性，是如來甚深法藏。闇障既除，明現己心，故曰受持。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七四、《甄解》曰：「即聞持三世一切如來法藏也。多聞歸一聞。一聞即是聞其名號。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七五、《探玄記十一》曰：「菩薩所行，名為佛種。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七六、《淨影疏》曰：「法界諸度，是佛種性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七七、《華手經》曰：「譬如無牛，則無醍醐。若無菩薩發心，則無佛種。若有牛，則有醍醐。如是若有菩薩發心，則佛種不斷。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七八、《寶雲經》曰：「譬如種樹，有其種子，離於腐敗，具足生芽因緣。善男子，聞佛名者，得其種子，具足因緣，便得受記。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七九、《嘉祥疏》曰：「欲使如來法種不斷故也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八Ｏ、《淨影疏》曰：「護使離障，起善無間，名常不絕。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八一、《甄解》曰：「《大論》云：『於無佛處，讚歎三寶音。』三寶音者，即受持宣說佛法藏也，眾生由之殖善發智，成德契理。故三寶種子，傳傳相繼，常使不絕。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八二、《會疏》曰：「拔苦為悲，乃至悲是真實平等之悲，故謂大悲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八三、《涅槃經十一》曰：「三世諸世尊，大悲為根本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八四、《大日經一》曰：「菩薩心為因，大悲為根本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八五、《淨影疏》曰：「依慈起說，名演慈辯。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八六、《會疏》曰：「佛道正見，名為法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八七、《淨影疏》曰：「智能照法，故名曰法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八八、《淨影疏》曰：「教法生解，名授法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八九、《會疏》曰：「大慈德也，善門則菩提涅槃之門也。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    一九Ｏ、《涅槃經》曰：「一切眾生受異苦，悉是如來一人苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九一、《大法炬陀羅尼經》曰：「菩薩擔者，誓願荷負一切眾生出離世間。………譬如長者家內豐饒，多諸珍寶，唯有一子，以愛念故，財寶樂具悉該與之，無有疲倦。菩薩亦復如是，一切樂具，盡皆與之，乃至令入無餘涅槃，是故名為荷負重擔。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九二、《大論十二》曰：「若能直進不退，成辦佛道，名到彼岸。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九三、肇公曰：「智慧，體；聖明，用。無事不照謂之聖。菩薩權實靈照，不可以言思擬議其形容，故云『不可思議』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九四、《智度論》曰：「小乘法中無不可思議事，唯大乘法中有之，如六十小劫說，《法華經》謂如食頃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九五、《淨影疏》曰：「為法心同，故來一時。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九六、《宋譯》經末曰：「並天龍八部一切大眾，聞佛所說，皆大歡喜。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a05">
    </a>
    <span style="color:#333399">
     大教緣起第三
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《漢譯》曰：「於時佛坐，思念正道，面有五色光，數千百變，光甚大明。賢者阿難，即從座起，更正衣服，稽首佛足，前白佛言：今佛面目光色，何以時時更變！明乃爾乎？今佛面目光精，數百千色，上下明徹，好乃如是。我侍佛以來，未曾見佛身體光曜，巍巍重明乃爾；我未曾見至真等正覺，光明威神，有如今日。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《魏譯》云：「光顏巍巍。」又云：「威神光光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《唐譯》云：「威光赫奕，如融金聚，又如明鏡，凝照光輝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《宋譯》云：「面色圓滿，寶剎莊嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《淨影疏》曰：「佛具眾德，為世尊重，故號世尊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《勝鬘寶窟》曰：「外使物畏，目之為威。內難測度，稱之為神。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、海東憬興曰：「鏡光外照，名為影表。即同佛身，光明外舒。外照之光顯影，暢在鏡內，亦同所放光還曜巍顏，故云表堙C」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影疏》曰：「鏡光外照，名為影表。外照之光，明顯鏡內，名為影堙C佛身如是，光明外照之表，顯曜佛身，名影表堙C」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《甄解》曰：「則光顏巍巍中，影現寶剎莊嚴相。其猶珠寶鏡中，能現森羅萬相乎！」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《法華經序品》曰：「眉間白毫，大光普照。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《法華經》曰：「我與阿難等於空王佛所，同時發阿耨多羅三藐三菩提心。阿難常樂多聞，我常勤精進，是故我已得阿耨多羅三藐三菩提。而阿難護持我法，亦護將來諸佛法藏，教化成就菩薩眾。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《寶積經》曰：「如來身者，自性清徹。何以故？如來久已遠離一切煩惱諸垢穢故。如來身者，出過世間。何以故？不為世法之所染污故。乃至如來身者，如淨鏡中微妙之像，如淨水中明滿之月。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《淨影疏》曰：「喜有二義：（一）念彌陀佛所成行德可慶，故喜。（二）念眾生，得益時至，故喜。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《無量壽經箋註》曰：「佛之顏有光，故云光顏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《嘉祥疏》曰：「巍巍言德盛高顯也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《涅槃經卅》曰：「我於此間娑羅雙樹，入大寂定。大寂定者，名大涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《甄解》云：「普等三昧及大寂定，並是念佛三昧異名也。………今佛為說念佛法門，住念佛三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《合贊》曰：「濟凡秘術，今日將說，故曰住奇特。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《甄解》曰：「奇特法者，如來正覺果海，名為奇特。奇特之極，至下『華光出佛』之文彰矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《華嚴經》云：「一切眾生身中有正覺智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《淨影疏》曰：「住佛住者，涅槃常果，諸佛同住。今日世雄（指釋尊），住彼所住，住大涅槃，能起化用。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《會疏》曰：「佛所住，不（非）二乘菩薩所能及，唯佛與佛住之。」又曰：「佛說三乘隨他教時，各住三乘法，今住佛隨自所住，故云住佛所住。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《甄解》曰：「住佛所住者，住普等三昧。普等三昧及大寂定，並是念佛三昧異名也。三世諸佛皆住此念佛，故云佛所住。今佛為說念佛法門，住念佛三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《十住斷結經》曰：「號導師者，令眾生類示其正道故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《華首經》曰：「能為人說無生死道，故名導師。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《佛報恩經》曰：「大導師者，以正路示涅槃徑，使得無為常樂故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《甄解》曰：「導師行者，即彌陀世尊平等引接無所遺故。」又曰：「大導師者，即彌陀世尊，以本願引攝五乘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《淨影疏》曰：「無上菩提，是最勝道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《甄解》曰：「最勝道者，念佛往生一道。於一切方便中，無上最勝故。」又曰：「最勝道者解脫德，《涅槃經》云：『無上上，真解脫。』故無上上，即最勝義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《嘉祥疏》曰：「去來現在佛佛相念者，明三世諸佛皆有化眾生之念。光光相照，又智智相照，故云相念也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《甄解》曰：「去來現佛等，舉三世佛相念，以推度今佛所念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《合贊》曰：「我以三世諸佛相念，類知得無今佛亦念諸佛。然今超過諸佛，現此奇相，有何故耶？」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《智度論》曰：「善哉善哉，再言之者，喜之至也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《甄解》謂：「所問稱可佛心故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《漢譯》曰：「阿難，今諸天帝王人民，及蜎飛蠕動之類，汝皆度脫之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《普賢行願品》曰：「諸佛如來以大悲心而為體故。」又「以大悲水饒益眾生，則能成就諸佛菩薩智慧華果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《法華經》曰：「諸佛世尊唯以一大事因緣故，出現於世。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《會疏》曰：「漸頓各稱所宜，隨緣皆蒙度脫。故云『拯群萌』。」又曰：「『欲』指釋迦大悲所願。然此一字，通上下，含二義：一謂『欲拯群萌』。諸如來以大悲為體，欲願（原文）未度者令度，未安者令安。『光闡道教』皆為之（原文）也。故通上文。二謂欲『惠真實之利』。謂如來欲願眾生入彌陀海故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《甄解》曰：「諸佛之所以出興於世，欲說彌陀願力，惠救萬眾生，將為本懷故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、善導大師云：「如來所以興出世，唯說彌陀本願海。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《甄解》曰：「此今家（日人稱善導大師為今家）獨步妙釋，他人所未談也。順此祖釋，以彌陀本願為真實利，則可以八萬四千法門為光闡道教，其義明矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《甄解》引《六要》曰：「真實利者，指此名號，即是佛智也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《甄解》云：「今真實者，佛智名號。善導所謂法藏因中所成真實，故言本願真實。開之則真實五願，合之一句名號。故知此真實通教行信證。應知『之利』者，名號之大利。其大利之所究竟，即無上涅槃妙果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《甄解》曰：「真實之利對權假方便。故以世法望小乘，小乘真而世法假也。以小乘望權大乘，權大乘真而小乘假也。以權大乘望實大（《華嚴》、《法華》等），實大真而權大假也。以《華嚴》、《法華》等實大乘，望彌陀十九願（十九指《魏譯》文曰：『發菩提心，修諸功德，至心發願，欲生我國。』），十九真而《華嚴》、《法華》假也。何以故？《華嚴》、《法華》以往生為經益，彼猶不出十九願故。以十九願望二十願（《魏譯》文曰：『聞我名號，繫念我國，植眾德本，至心迴向，欲生我國。』），二十願真而十九願假也。以二十願望十八願（十念必生願），二十假而十八真也。今真實中之真實，圓頓中之圓頓也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《甄解》曰：「今就利益論，彼假此真。何故？彼說速疾成佛道，不見速疾成佛人。故自成別時意趣。法體非別時意，人機劣故。今信不疑者，十即十生。往生不退至菩提故。初生處即菩提。在世滅後但此一法故。一切凡聖行無別故。利益真者莫過斯。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《會疏》曰：「佛法難聞，故云難值。佛身難睹，故言難見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《般涅槃經》曰：「有尊樹王，名優曇缽，有實無華。若金華生者，世乃有佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《出曜經》曰：「數千萬劫，時時乃出。群生見華，謂曰如來將出。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《嘉祥疏》曰：「如來正覺其智難量者，明真智妙絕，照窮法界，非下情所測。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《甄解》曰：「如來正覺者，乘彌陀一如來成正覺故。此應身即本地身也。其智難量。………念佛三昧為所住。住此發勝妙智故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《最勝王經壽量品》偈曰：「若人住億劫，盡力常算數，亦復不能知，世尊之壽量。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《晉譯華嚴》曰：「知無量劫是一念，知一念即無量劫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《會疏》曰：「究謂究竟。暢謂通暢。簡異（即不同）因位所得，故曰無極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《華嚴經》中之十自在：（一）命自在，（二）心自在，（三）資具自在，（四）業自在，（五）受生自在，（六）解自在，（七）願自在，（八）神力自在，（九）法自在，（十）智自在。
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、蓮池大師《疏鈔》曰：「靈明洞徹，湛寂常恆；非濁非清，無背無向。大哉真體，不可得而思議者，其唯自性歟！」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《疏鈔》曰：「澄濁而清，返背而向；越三祇於一念，齊諸聖於片言。至哉妙用，亦不可得而思議者，其唯佛說《阿彌陀經》歟！」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a06">
    </a>
    <span style='"Times New Roman";color:#333399;'>
     法藏因地第四
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《甄解》曰：「以世間配般若，自在即解脫義，王是法身。三一相即，不縱不橫，名世自在王。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《合贊》曰：「《涅槃梵行品》曰：『云何名如來？如過去諸佛所說不變。云何不變？過去諸佛為度眾生，說十二部經，如來亦然，故名如來。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰：「如來義有三：謂法身、報身、應身也。《金剛經》云：『無所從來，亦無所去。』此法身如來也。《轉法輪論》云：『第一義諦名如，正覺名來。』此報身如來也。《成實論》云：『乘如來道，來成正覺，故名如來。』此應身如來也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《天臺壽量品疏》云：「如者，法如如鏡，非因非果，有佛無佛性相常然。遍一切處而無有異為如，不動而至為來。指之為法身如來。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《大論》曰：「佛諸結使除盡，得一切智慧，故應受一切天地眾生供養。以是故佛名應供。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《淨影疏》曰：「證滅相應，故名為應。又證滅故。合應供養，故云應供。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》曰：「萬行圓成，福惠（即慧）具足，應受天上人間供養，饒益有情，故號應供。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《維摩經肇註》曰：「阿耨多羅，秦言無上。三藐三菩提，秦言正遍知。道莫之大，無上也。其道真正，無法不知，正遍知也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《淨影疏》曰：「正者理也。於理窮照（即徹照於理體），故云遍知。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《大論》曰：「宿命、天眼、漏盡，名為三明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《淨影》謂：「明是證行，證法顯了，故名為明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《涅槃經十八》曰：「明者，名得無量善果。………善果者，名阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《涅槃經十八》曰：「行名腳足。………腳足者，名為戒慧。乘戒慧足，得阿耨多羅三藐三菩提，是故名為明行足也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《淨影疏》曰：「龍樹說，戒空慧等，名之為行。此二（指戒與空慧）圓具，故名為足。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《會疏》曰：「行足者，謂身口意業，真正清潔。於自願力一切之行，善修滿足，故號明行足。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《大論》曰：「好去者，於種種諸深三摩提（即正定）無量諸大智慧中去。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《合贊》曰：「善者，最初發心；逝者，大般涅槃。如來不捨最初發心，得大涅槃，是故如來名為善逝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《會疏》曰：「善逝即妙住之義也。謂以無量智慧，能斷諸惑，妙出世間，能趣佛果故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《淨影疏》曰：「佛德圓滿，更何處去，而言好去，雖無去處，非不能去。如劫盡火，雖非所燒，非不能燒，故得云去。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《甄解》曰：「世間者，名為五陰。解者名知。諸佛世尊善知五陰，故名世間解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《淨影疏》曰：「世間解者，是化他智。善解世間，名世間解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《會疏》曰：「謂世間出世間因果諸法，無不解了，故名世間解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《涅槃經》曰：「如來者，名無上士。譬如人身，頭為最上，非餘肢手足等也。佛亦如是，最為尊上，非法僧也。」又曰：「有所斷者，名有上士。無所斷者，名無上士。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《會疏》曰：「業惑淨盡，更無所斷，於三界天人凡聖之中，第一最上無等，故號無上士。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《智度論》曰：「涅槃法無上。佛自知是涅槃，不從他聞。亦將導眾生令至涅槃。如諸法中，涅槃無上，眾生中佛亦無上。復次，持戒、禪定、智慧，教化眾生，一切無有與等者，何況能過，故云無上。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《淨影疏》曰：「能善調伏眾生，名調御丈夫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《合贊》曰：「自既丈夫，復調丈夫。故號佛為調御丈夫。若具四法，則名丈夫。何等為四：（一）近善知識。（二）能聽法。（三）思惟義。（四）如說修行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《會疏》曰：「謂具大丈夫力用而說種種諸法，調伏制御一切眾生，令離垢染，得大涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《淨影疏》曰：「能以正法近訓天人，名天人師。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《會疏》曰：「所有天上人間、魔王外道、釋梵天龍，悉皆歸命，依教奉行，俱作弟子，故號天人師。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《合贊》曰：「諸佛雖為一切眾生無上大師。諸眾生中，唯天與人，能發無上大菩提心，是故號佛為天人師。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《合贊》曰：「佛者名覺，既自覺悟，復能覺他。譬如有人覺知有賊，賊無能為。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《智度論》曰：「佛陀，秦言知者。知過去、未來、現在眾生數、非眾生數，有常無常等一切諸法。菩提樹下了了覺知，故名為佛陀。」又曰：「佛一切智慧成就。故過去、未來、現在，盡不盡、動不動，一切世間了了悉，故為佛陀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《成實論十號品》曰：「如是九種（指前諸號）具足，於三世十方世界中尊，故名世尊。」（又《智度論》以佛為第十號，以世尊為具十號尊德之總號，與此開合稍異，義無不同。）
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《俱舍論》曰：「道義云何？謂涅槃路，乘此能往涅槃城故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《華嚴大疏》曰：「通至佛果，故名道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《讚阿彌陀佛偈》曰：「究暢道要無障礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《漢譯》經曰：「世饒王，聞經修道，歡喜開解，便棄王位，行作比丘。」義寂云：「準彼經文，世饒王者，亦為法藏在俗時名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、「沙門」義為勤息。《會疏》曰：「此人勤修善法，息諸惡故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《四十二章經》云：「辭親出家，識心達本，解無為法，名為沙門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《探玄記》云，「藏」有四義：「（一）含攝，（二）蘊積，（三）出生，（四）無盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《嘉祥疏》曰：「在能蘊蓄佛法，故曰法藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《嘉祥疏》曰：「稱逸群之能，故曰高才。能自勝勝他，故稱為勇。壞邪見之明，所以言哲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《淨影疏》曰：「才謂才巧，才德過人，故曰高才。志強名勇。心明稱哲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《淨影疏》曰：「此德孤出，名世超異。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《會疏》曰：「不（非）常人所及，故云與世超異。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《合贊》曰：「或約地上發心，則所謂世者，地前世間之義耳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、淨影云：「今尋發無上心，是地前世間行，下我發無上正覺之心，是地上出世間行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《甄解》曰：「說有前（此段）後（第五品），發心無有二。唯是一發心也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《甄解》曰：「其龍樹大士為初地（指所判法藏比丘發心之位），或為八地。………亦是從果向因，大與諸師別也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《法華壽量品》曰：「我（釋尊）實成佛以來，無量無邊百千萬億那由他劫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《大乘義章二》云：「於三寶等淨心不疑，名信。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《晉譯華嚴經六》云：「信為道源功德母，………示現開發無上道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《菩提心論》曰：「求菩提者，發菩提心，修菩提心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《淨影疏》曰：「起行之願，名為願力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《會疏》曰：「願力者，四弘誓願能淨佛國土，成就眾生故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《智度論》曰：「五根增長，不為煩惱所壞，故名為力。」又「天魔外道不能阻壞，故名為力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、靈峰大師曰：「念根增長，成就一切出世正念功德，名念力。慧根增長，能遮（止也）通別諸惑，發真無漏，名慧力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《金剛經》曰：「應無所住，而生其心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《金剛經》曰：「如如不動。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《慈恩上生經疏》曰：「精謂精純，無惡雜故。進謂升進，不懈怠故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《法華經序品》曰：「身色如金山，端嚴甚微妙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《會疏》曰：「天下至明，無大於日月。萬品光耀，無過於摩尼。若映佛光，皆悉隱蔽。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、《華嚴普賢行願品》曰：「一切如來語清淨，一言具眾音聲海，隨諸眾生意樂音，一一流佛辯才海。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、《普賢行願品》曰：「如來功德，假使十方一切諸佛，經不可說不可說佛剎極微塵數劫，相繼演說，不可窮盡。若欲成就此功德門，應修十種廣大願行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、靈峰大師曰：「非信不足啟願，非願不足導行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、清省庵法師曰：「修行急務，立願居先。願立則眾生可度，心發則佛道堪成。」又曰：「故知欲學如來乘，必先具發菩薩願，不可緩也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《大乘義章》曰：「界別（分別、差別）為界，諸法性別，故名為界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、《唐譯》為「演說施戒諸法門，忍辱精勤及定慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《智度論》曰：「般若者，秦言智慧。一切諸智慧中，最為第一，無上無比無等，更無勝者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《往生論註》曰：「般若者，達如之慧名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《大乘義章》曰：「真心體明，自性無闇，目之為慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、《漢譯》曰：「檀施調伏意，戒忍及精進。如是三昧定，智慧為上最。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、《嘉祥疏》曰：「明五度為行，不能出離生死。要須智慧達解本原，方皆過出，故云最上也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《心經》云：「行深般若波羅蜜多時，照見五蘊皆空，度一切苦厄。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、《三藏法數》曰：「究竟即決定終極之義也。謂能覺了染心之源，究竟終窮，同於本覺，故名究竟覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、《大乘義章》曰：「癡闇之心，體無慧明。故曰無明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《探玄記三》曰：「三昧，此云等持，離沈浮故。定慧等故，名等也。心不散故，住一境故，名持也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《普賢行願品》曰：「諸佛如來以大悲心而為體故。因於眾生而起大悲；因於大悲生菩提心；因菩提心成等正覺。譬如曠野沙磧之中有大樹王，若根得水，枝葉華果，悉皆繁茂。生死曠野菩提樹王，亦復如是。一切眾生而為樹根，諸佛菩薩而為華果。以大悲水饒益眾生，則能成就諸佛菩薩智慧華果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、《大日經》曰：「大悲為根。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、《行願品》曰：「善男子，諸供養中，法供養最。所謂如說修行供養；利益眾生供養；攝受眾生供養；代眾生苦供養；勤修善根供養；不捨菩薩業供養；不離菩提心供養。善男子，如前供養無量功德，比法供養一念功德，百分不及一，千分不及一，百千俱胝那由他分，迦羅分、算分、數分、喻分、優婆尼沙陀分，亦不及一。何以故？以諸如來尊重法故。以如說行，出生諸佛故。若諸菩薩行法供養，則得成就供養如來。如是修行，是真供養故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、《普賢行願品》曰：「若諸菩薩以大悲水饒益眾生，則能成就阿耨多羅三藐三菩提。是故菩提，屬於眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、《嘉祥疏》曰：「修道疾速成佛，故云超絕。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、《稱讚淨土經》曰：「為諸有情宣說甚深微妙之法，令得殊勝利益安樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八五、《唐譯》曰：「縱沈無間諸地獄，如是願心終不退。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八六、《會疏》曰：「但有其願，願即虛。但有其行，行即虛。要須願行相扶，所為皆剋。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a07">
    </a>
    <span style='"Times New Roman";color:#333399;'>
     至心精進第五
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《無量壽經起信論》曰：「法藏云：『我發無上正覺之心。』當知無上正覺，一切願王從此出生，一切淨土從此建立。才發此心，極樂莊嚴一時具足，故曰：『至心求道，精進不止，會當剋果，何願不得。』所以者何？一切法不離自心故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《會疏》云：「汝自當知者，例如《法華三止說》，其義深廣，不可容易說故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、六祖曰：「密在汝邊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、古禪德曰：「汝自會取好，我不如汝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、峻諦師曰：「此含三義：（一）謂法藏菩薩宿殖（同植）深厚。高才勇哲，與世超異。淨佛國土之事，久既洞達，雖佛智無所加之。故如汝所知，汝自當行之也。（此復明法藏是從果向因也）（二）謂攝取佛國，各隨樂欲。或取穢濁，或求清淨，或攝三乘，或願一乘。故任菩薩意樂，宜攝取之，不用如來之指示也。（三）謂凡於淨土，有報有化。法報高妙，非菩薩之分。唯應自分，宜攝取之也。故云『汝自當知』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《無量壽經箋註》曰：「自家勢力所及之境土，又我所得之果報界域，謂之境界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、峻諦師云：「斯義宏深，非我境界者，亦有三意：（一）謂菩薩常途淨土之行。我已知之。今欲得諸佛土之中最勝淨土，斯義宏深，非我境界。（二）謂實雖隨各自樂欲，應攝取之。今欲五乘齊入報土，斯義宏深，非我境界。（報土乃法身大士所居，今令二乘、人天乘齊入報土，故非凡情所能測。）（三）謂雖法報高妙，非菩薩之分。我能經無量劫，當克獲之。（法報二身，經無量劫，必可證悟，但當下尚非其分，故下云非我境界。）斯義宏深（廣大謂宏，幽邃謂深），非我境界也。雖有三義不同，拋卻己分，專歸佛力，斯乃法藏菩薩自開他力門也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《會疏》曰：「高明約具德。深廣約願心。謂持戒禪定，超勝世間，故謂高。方便般若，照究諸法，故謂明。遠徹來際無撓（謂能遠究達於未來之極處，而無阻撓），故謂深。周攝一切無遺，故謂廣也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《大智度論》云：「阿彌陀佛先世時作法藏比丘，佛將導遍至十方，示清淨國，令選擇淨妙之國，以自莊嚴其國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《嘉祥疏》云：「二百一十億佛土，善因雖有強弱之分，然所招之土，同是七寶國土之麤妙應現。………粗之言大，妙之言美，明所現二百一十億皆是大善之土耳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《淨影疏》云：「粗，不精也。說惡說粗，令其捨遠。說善說妙，使其修習。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《悲華經》曰：所現佛國，「或有世界，嚴淨妙好。」乃至「或有世界，有大火災。」又「或有世界，純是菩薩，遍滿其國，無有聲聞緣覺之名。」又「或有世界，清淨微妙，無諸濁惡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《法集經》云：「菩薩摩訶薩，得彼諸佛如來天眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《大智度論》曰：「天眼徹視，則不動而遍至。十方不來，比丘亦不往。如佛天眼故，十方國土皆悉一時睹見也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《會疏》曰：「無有此上，故云無上。超勝諸願，故曰殊勝。謂莊嚴無上故，受樂無上故，光壽無上故，名號無上故，生因無上故，利益無上故。是總四十八願大體。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《菩薩瓔珞經》曰：「一切眾生識，始起一想住於緣。順第一義諦起名善，背第一義諦起為惡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《唯識論》曰：「能為此世他世順益，故名為善。人天樂果，雖於此世能為順益，非於他世，故不名善。能於此世他世為損，故名不善。惡趣苦果，雖於此世能為違損，非於他世，故非不善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、淨影判三種善惡：（一）「順益為善，違損為惡。」（二）「順理為善，違理為惡。」（三）「體順為善，體違為惡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、天臺宗立六種善惡：（一）人天之善。（二）二乘之善。（三）小乘菩薩之善。（四）通教三乘之善。（五）別教菩薩之善。（六）圓教菩薩之善。
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、義寂師曰：「淨土之中有麤妙異。粗即變化，妙即受用。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《會疏》曰：「夫國土者，即眾生之影響耳。形修（長也）則影長，形短則影促。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《淨影疏》云：「天人善惡，汎說一切諸土之因。國土麤妙，汎宣一切諸土之果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《止觀》曰：「一心具十法界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《探玄記》曰：「一心者，心無異念故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《教行信證文類》曰：「言一念者，信心無二心。故曰一念，是名一心。一心則清淨報土真因也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《漢譯》曰：「我當奉持，當即中住。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、宗門曰：「心心不異謂之保。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《魏譯》云：「具足五劫，思惟攝取莊嚴佛國清淨之行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《唐譯》云：「於彼二十一億諸佛土中所有嚴淨之事，悉皆攝受。既攝受已，滿足五劫，思惟修習。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《宋譯》云：「住一靜所，獨坐思惟，修習功德，莊嚴佛剎。發大誓願，經於五劫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《淨影疏》云：「依願起行。」又「故彼法藏於一身中，在彼佛所，五劫修行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《略箋》云：「斯乃修行之時也。蓋五劫之間，思惟勵修，修成滿所願之行。其既發願，不可無行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《合贊》云：「五劫者，發願思惟之時節也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《會疏》云：「蓋夫菩薩建立淨土，猶如良匠建大城。先沈思圖畫之。………五劫思惟，如圖畫之。………」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、嘉祥師云：「於五劫中，修行發願也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《宋譯》中先曰：「思惟修習。」後曰：「發大誓願，經於五劫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《淨影疏》曰：「法藏自說己願，令諸菩薩學之同發。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《會疏》云：「菩薩聞之，自發勇猛心。彼既丈夫，我亦爾。彼發妙願，我不爾乎？故能緣之滿足大願也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《往生論注》云：「滿足往生淨土一願，即一切志願悉滿足。故云滿足無量大願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a08">
    </a>
    <span style="color:#333399">
     發大誓願第六
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《甄解》曰：「四十八願功德成就，而歸一正覺，即是南無阿彌陀佛也。是名弘誓本乘海，亦名悲願一乘。此乃彌陀正覺功德也。正覺功德不可思議者，由誓願不可思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《行卷》文曰：「敬白申一切往生人等，弘誓一乘海者，成就無礙無邊最勝深妙不可思議至德。何以故？誓願不可思議故。悲願喻如大虛空，諸妙功德廣無邊故。猶如大車乃至猶如大風，普行世間無所礙故。能出三有繫縛城，乃至開顯方便藏。良可奉持。特可頂戴也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《魏譯》第三十八願曰：「設我得佛，國中天人，欲得衣服，隨念即至。如佛所讚應法妙服，自然在身。有求裁縫搗染洗濯者，不取正覺。」第二十四願曰：「設我得佛，國中菩薩在諸佛前，現其德本。諸所求欲供養之具，若不如意者，不取正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《漢譯》第二十三願（《吳譯》為第十四願）曰：「我作佛時，我國諸菩薩欲飯時，則七寶缽中，生自然百味飯食在前。食已，缽皆自然去。不爾者，我不作佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《會疏》曰：「如來聽其說明，照察丹誠，故云聽察。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、「地獄」此為漢語，梵語為那落迦、泥犁等。《大攝論音義》曰：「此譯有四義：（一）不可樂。（二）不可救濟。（三）闇冥。（四）地獄。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《婆沙論》曰：「瞻部洲下過五百踰繕那（即由旬），乃有地獄。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《維摩經肇註》云：「上由旬六十里，中由旬五十里，下由旬四十里。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、據《俱舍論》兼考《大論》，八大地獄為：（一）等活地獄。彼中罪人遇種種※刺磨擣，苦極身死，然冷風吹之，皮肉還生，等於前活。（二）黑繩地獄。先以黑繩縛罪人肢體，而後斬鋸。（三）眾合地獄。眾多苦具，俱來逼身，合黨相害。（四）號叫地獄。逼於眾苦，發悲號怨叫之聲。（五）大叫地獄。逼於劇苦，更發大哭聲。（六）炎熱地獄。火隨身起，炎熾周圍，苦熱難堪。（七）大熱地獄。熱中之極，故曰大熱。（八）無間地獄。受苦無間，無有間歇。
   </p>
   <p class="MsoPlainText" style="margin-left:24.0pt;text-indent:-24.0pt;">
    八寒冰獄為：（一）額部陀，此云皰。嚴寒逼身，體上生皰也。（二）尼刺部陀。嚴寒逼身，體分皰裂也。（三）呵羅羅（寒逼而自口中所發之顫聲）。（四）阿婆婆（同上）。（五）虎虎婆（同上）。（六）※缽羅（青蓮花）。嚴寒逼迫，身分折裂如青蓮花也。（七）缽特摩（紅蓮花）。身分折裂如紅蓮花也。（八）摩訶缽特羅（大紅蓮花）。身分折裂如大紅蓮花也。
   </p>
   <p class="MsoPlainText" style="margin-left:24.0pt;text-indent:-24.0pt;">
    十六遊增地獄。八大地獄中每一大獄，皆有四門。每一門外，每附增四獄。名為（一）煻煨增。（二）尸糞增。（三）鋒刃增。（四）烈河增。合為十六處，稱為十六遊增地獄。八大地獄合計共有一百二十八處。亦名近邊地獄。
   </p>
   <p class="MsoPlainText" style="margin-left:2.25gd">
    孤獨地獄。在山間、曠野、樹下、空中，其類無數，受苦無量。地獄苦果，其最重處，一日之中八萬四千生死，經劫無量。
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《輔行記》云：「作上品五逆十惡者感之（指最極惡逆者）」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、「餓鬼」者，《大乘義章八》曰：「以從他求故，名餓鬼。又常飢虛，故名為餓。恐怯多畏，故名為鬼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《婆沙論》云：「鬼者畏也，謂虛怯多畏。又威也，能令他畏其威也。又希求名鬼，謂彼餓鬼痡q他人，希求飲食以活性命。」又云：「有說飢渴增（盛也）故，名鬼。由彼積集，感飢渴業。經百千歲，不得聞水名。豈能得見，況復得觸。有說被驅役故，名鬼。甯偷悀捖B處驅役馳走故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《輔行記》云：「下品五逆十惡者感之。（指惡逆中最輕者）」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、「畜生」新譯為傍生。《新婆沙論》云：「其形傍，故行亦傍。以行傍，故形亦傍。是故名傍生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《會疏》云：「此道遍在諸處。披毛戴角，鱗甲羽毛。四足多足，有足無足。水陸空行，互相吞啖，受苦無量。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《輔行記》云：「作中品五逆十惡者感之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《三啟經》云：「將付琰魔王，隨業而受報。勝因生善道，惡業墮泥犁。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《俱舍論》云：「琰魔王國，於此瞻部洲下，過五百踰繕那（即由旬），有琰魔王國。縱廣量亦爾。從此展轉，散居餘處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《長阿含經地獄品》云：「閻浮提南，大金剛山內，有閻羅王宮，王所治處。縱廣六千由旬。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《法華經方便品》曰：「以諸欲因緣，墜墮三惡道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、密教中曰：「大悲為根，菩提為因，方便為究竟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《華嚴經普賢行願品》曰：「諸佛如來以大悲心而為體故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《淨土論註》曰：「佛所得法，名為阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《法華玄贊》曰：「『阿』云無。『耨多羅』云上。『三』云正。『藐』云等。又『三』云正。『菩提』云覺。即是無上正等正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《大智度論八十五》曰：「唯佛一人智慧為阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、龍樹大士曰：「若人生彼國，終不墮三趣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、善導大師曰：「乃至成佛，不歷生死。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、善導大師曰：「諸佛欲顯常住不變之相，是故現黃金色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、日溪師曰：「此標中道實相色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《會疏》曰：「是故願言，我國人民，純一金色，無有好惡，彼我平等，情絕違順。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《智度論八十八》謂佛現此大人相者，因「隨此間閻浮提中天竺國人所說，則為現三十二相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《法界次第下》曰：「如來應化之體，現此三十二相，以表法身眾德圓極。使見者愛敬，知有勝德可崇。人天中尊，眾聖之王，故為現三十二相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《三藏法數四十八》云：「（１）足安平相。足裡無凹處者。（２）千幅輪相。足下有輪形者。（３）手指纖長相。手指細長者。（４）手足柔軟相。手足之柔者。（５）手足縵相。手足指與指間有縵網之纖維，交互連絡如鴨鵝者。（６）足跟滿足相。跟是足踵。踵圓滿無凹處者。（７）足趺高好相。趺者足背也。足背高起而圓滿者。（８）※如鹿王相。※為股肉。佛之股肉纖圓如鹿王者。（９）手過膝相。手長過膝者。（　）馬陰藏相。佛之男根，密藏體內，如馬陰也。（　）身縱廣相。頭足之高，與張兩手之長相齊者。（　）毛孔生青色相。一一毛孔，生青色之毛而不雜亂者。（　）身毛上靡相。身毛之頭右旋向上偃伏者。（　）身金色相。身體之色如黃金也。（
    <span>
    </span>
    ）常光一丈相。身放光明，四面各一丈者。（　）皮膚細滑相。皮膚軟滑者。（  ）七處平滿相。七處為兩足下兩掌兩肩及頂中。此七處皆平滿無缺陷也。（  
    ）兩腋滿相。腋下充滿者。（  ）身如獅子相。身體平正，威儀嚴肅，如獅子王者。（  ）身端直相。身形端正，無傴曲者。（  
    ）肩圓滿相。兩肩圓滿而豐腴者。（  ）四十齒相。具足四十齒者。（  ）齒白齊密相。四十齒皆白淨而堅密者。（  ）四牙白淨相。四牙最大而白者。（  
    ）頰車如獅子相。兩頰隆滿，如獅子之頰者。（  ）咽中津液得上味相。佛之咽喉中，常有津液，凡食物因之得上味也。（  ）廣長舌相。舌廣而長，柔軟細薄。展之則覆面而至於髮際者。（  
    ）梵音深遠相。梵者清淨之義，佛之音聲清淨而遠聞也。（  ）眼色如紺青相。眼睛之色如紺青者。（  ）眼睫如牛王相。眼毛殊勝如牛王也。（  
    ）眉間白毫相。兩眉之間有白毫，右旋常放光也。（  ）頂成肉髻相。梵音烏瑟膩，譯作肉髻。頂上有肉，隆起為髻形者，亦名無間頂相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、望西師曰：「依此願故，眾生生者，皆具諸相，不假修得。問：『具足此相，為華開後，將為前耶？』答：『不待花開，是生得故。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、曇鸞大師曰：「以不同故，高下以形。高下既形，是非以起。是非既起，長淪三有。是故興大悲心，起平等願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《甄解》曰：「小乘前五通，唯依四根本定得。漏盡通，依四禪未至中間及三無色。（「無色」者，指無色定。文中「三」字或為「四」字之誤，蓋八定者，乃色界之四禪與無色界之四無色定也。）大乘依一切禪悉能之。今此經所說，大異於彼說。一切人天皆以佛願為所依。故云，阿彌陀如來本願力為增上緣。《事贊》云：『三明自然乘佛願。須臾合掌得神通。』豈容同於有漏禪為所依耶？」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《要集》云：「不於四靜慮中，而修神通因。只是彼土任運生得之果報，不亦樂乎！」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《甄解》據《大乘義章》云：「（一）寬狹不同，如《地持》說，聲聞二千國土，為通境界。緣覺六千國土，為通境界。（今經中則以億那由他百千佛剎為通境界，可見差異之甚。）（二）多少不同。二乘一心一作，不能眾多。諸佛菩薩化現十方世界，一切色象。一時能現五趣之身。（三）大小不同。二乘化現大身，不能入小。化現小身，不能容大。諸佛菩薩現大身滿三千界。能以大身入一塵中。化現小身如微塵，能以小身容受一切。又佛菩薩於一切色物，大能入小，小能容大。二乘不能。（四）遲速不同。二乘欲至遠所，多時乃至。以其不同如意通故。諸佛菩薩，一念能至十方世界。以其所得如意通故。（五）虛實不同。二乘所化現一切，相似而已，不得實用。諸佛菩薩所化現，皆能實用。（六）所作不同。諸佛菩薩化無量人，各令有心。隨作一事，令人異辨。二乘不能。（七）所現不同。諸佛菩薩但現一身，令人異見。但出一聲，令人異聞。安住一土，十方俱現。二乘不能。（八）化根用不同。如《涅槃》說：『諸佛菩薩，六根互用。』二乘不能。（九）自在不同。如《涅槃》說：『諸佛菩薩，凡所為作，身心自在，不相隨逐。其身現大，心亦不大。身現小，心亦不小。喜憂等一切皆爾（意謂身現喜，心亦不喜）。』二乘不能。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《合贊》云：「今則大乘不共之通，而更加（彌陀）本願力，豈混同凡小通。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《甄解》曰：「事謝於往（過去之事）名為宿，往法（過去之法）相續名為命。於此照知無壅，名宿命通。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《會疏》云：「謂能知自身一世二世三世，乃至百千萬世宿命及所作之事。亦能知六道眾生各各宿命及所作之事，是名宿命通。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、日澄憲師云：「不知宿命故，於善不進，於惡不恐。萬善懈怠，眾惡造作，只為不知宿業也。彼羅漢憶泥犁苦，流血汗。（有阿羅漢憶及先世在地獄中種種慘痛，怖畏之極，流出血汗。）福增（古德之名）見先身骨忽開悟。（又有人）不知先生母，以為妻。不知先世怨，養為子。不知先身父，以為美食等。皆迷宿命事，著今世樂。忽聞本緣，皆生厭心者也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、靜照云：「若識宿命，則不自高。憶念過去無數功德。但依佛誓得生此國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、澄憲云：「往生彼國者，先知宿命，深仰佛德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《智度論五》曰：「天眼所見自地及下地（例如天人，則天道為自地，修羅、人、畜生、鬼、地獄五道為下地）中六道眾生諸物，若近若遠，若粗若細諸色，莫不能照。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《會疏》曰：「能見六道眾生，死此生彼，苦樂等相。及見一切障內障外，世出世間，種種形色，無有障礙也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、龍樹大士曰：「二乘中小聲聞不作意，一千界為通境。若作意者，見二千國土。大聲聞不作意者二千，作意者三千。緣覺小者，不作意二千，作意三千。其大者，作意不作意，皆見三千大千世界事。諸佛菩薩見無量世界事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《宋譯》第五願曰：「一切皆得清淨天眼，能見百千俱胝（百萬）那由他（億）世界，粗細色相………。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、望西曰：「或土眾生，以不見於諸苦果，故不恐苦因。亦以不見諸樂果，故不修樂因。法藏愍念此等眾生，選擇此願攝眾生也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《會疏》曰：「肉眼昧劣，不見一紙之外。但緣目前，思從於此。不見地獄重苦，勤修無勇。不見淨土勝樂，欣求念淡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、澄憲曰：「鳴呼悲哉！不見地獄餓鬼之苦果。不見父母師長之受報。厭離心緩，報謝思怠。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、望西曰：「上求下化之要，厭苦報德之道，其唯在天眼照視者歟！」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《渧記》云：「如《會疏》等言，願興約滅惡生善，厭苦欣淨。若爾，則非真土（指極樂）所得之益而已。今正約真土所得者，或有淨土，其土聖眾，雖有天眼，或見二千世界，或見三千世界。不能普見不可說不可說佛剎微塵數佛國。或有淨土，其土菩薩，但雖得天眼，而不能圓具五眼。是以殊興此願而已。故《願成就文》曰：「肉眼清徹，靡不分了。天眼通達，無量無限。等謂得一天眼則圓得五眼。（本經第三十品中，『彼佛剎中，一切菩薩，修行五眼』，是其證也。）是以能見塵數佛國，明照眾生，死此生彼，濟生利物，常作佛事，是此願之勝益也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《會疏》曰：「天耳通者，能聞一切障內障外，苦樂憂喜，語言音聲，無壅也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《魏譯》曰：「國中天人，不得天耳。下至聞百千億那由他諸佛所說，不悉受持者，不取正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《唐譯》曰︰「國中有情，不獲天耳。乃至不聞億那由他百千踰繕那外名說法者，不取正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、澄憲曰︰「此通至要。地獄眾苦之聲，餓鬼飢餓之聲，聞之鎮（「鎮」字或是「震」、「俱」之誤）增大悲之心。乾闥緊那（天帝之樂神。所彈琉璃之琴，其音普聞此三千大千世界）之樂，神仙誦經之音，聞之常樂寂靜之洞（洞者，洞府，指神仙息處）。況諸佛說法，聞悉受持，菩薩對談，聽並渴仰哉！」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、澄憲云︰「世俗猶以知他心為要，況出世利物乎！」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《會疏》曰︰「是故願言︰我國聖眾，不藉修持，自知他心。應其意樂，接化無方也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《魏譯》曰︰「不得見他心智，下至知百千億那由他諸佛國中眾生心念者，不取正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《甄解》曰︰「二乘但知凡夫小聖粗心，不能知細。諸佛菩薩所知微細，乃至佛心，亦能知之。安養菩薩，亦復如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《會疏》云︰「此有三︰（一）運身行。謂乘空行，猶如飛鳥。（二）勝解通。謂極遠方，作意思維，便能速至。（三）意勢通。謂極遠方，舉心緣時，身即能到。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《大論》云︰「如意通有三種︰（一）能到。（二）轉變。（三）聖如意。能到有四種︰一者，身能飛行，如鳥無礙。二者，移遠令近，不往而到。三者，此處沒彼處出。四者，一念能至。轉變者，大能作小，小能作大，一能作多，多能作一。種種諸物，皆能轉變。外道輩轉變，極久不過七日。諸佛及弟子，轉變自在，無有久近。聖如意者，六塵中不可愛不淨物，能觀令淨；可愛淨物，能觀令不淨。是聖如意法，唯佛獨有。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、「那由他」數也，古說不一。其小者，如《玄應音義》謂「那由他，當中國十萬」。其較大者，則謂「那由他，隋（隋代稱中國為隋）言數千萬」。
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、《唯識述記七》曰︰「言分別者，有漏三界心、心所法。以妄分別為自體故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、《資持記》曰︰「寂靜即涅槃理也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、《往生要集上》曰︰「一切諸法，本來寂靜，非有非無。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《華嚴經》曰︰「觀寂靜法，離諸癡闇。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、《仁王經合疏上》曰︰「牟尼者，名也。此云寂默。三業（身口意）俱寂默也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《理趣釋》曰︰「牟尼者，寂靜義。身口意寂靜，故稱牟尼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《賢首心經略疏》曰︰「涅槃，此云圓寂。謂德無不備稱圓。障無不盡名寂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《甄解》曰︰「若約佛所證，則四十八願，皆入光壽法身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、《甄解》曰︰「又以攝生，則願願皆為眾生。故云︰『四十八願，攝受眾生。』又云︰『一一誓願，為眾生故。』如是四十八願，互攝互融，不可思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、望西師云︰「橫攝十方虛空無邊，故國土亦無邊。國土無邊，故眾生亦無邊。眾生無邊，故大悲亦無邊。大悲無邊，故光明亦無邊。光明無邊，故攝取益無邊。以要言之，欲益無邊，故光無邊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《大法炬陀羅尼經》謂諸佛有兩種光明︰「（一）常光。（二）放光。常光者，謂圓明無礙，無時不照也。放光者，謂以光（使人）驚悟，有時而照，或現或收隨宜自在也。今願所指是常光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、《稱讚淨土佛攝受經》曰︰「彼如來恆放無量無邊妙光，遍照一切十方佛土，施作佛事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、《禮讚》云︰「彌陀世尊，本發深重誓願，以光明名號，攝化十方。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《觀經》云︰「光明遍照十方世界念佛眾生，攝取不捨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《法華》曰︰「壽命無有量，以愍眾生故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、澄憲讚曰︰「佛壽無量，化道至德也。誰不渴仰此願哉！」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、澄憲云︰「人民壽命無量，淨土第一德也。」繼釋云︰「修行佛道者，死魔為恐。生死間隔，退緣根本也。見佛聞法，值遇眾聖，供養諸佛，親近善友，自然快樂，無有眾苦，其德非一。若壽命短促者，遺恨幾計（難計），如玉杯無底故。此願最至要者也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、望西曰︰「諸樂根本，只在此願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、《群疑論》曰︰「命極長遠。縱令凡夫，還入變易（了分段生死而入變易生死），究竟成佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、澄憲云︰「阿彌陀佛，弟子無量，三無量中，其一也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八五、《悲華經》曰︰「無有聲聞，辟支佛乘。所有大眾，純是菩薩，無量無邊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八六、《會疏》曰︰「稱我名者，此有三義︰（一）諸佛稱揚彼佛德號。（二）諸佛咨嗟稱名之人。如彼小經，誠證護念稱名之人。（三）諸佛亦咨嗟，亦自稱彼佛名。」繼又釋言︰「三世諸佛，依念彌陀三昧，成等正覺故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八七、《金光明經文句》曰︰「至心者，徹到心源，盡心實際，故云至心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八八、《華嚴大疏鈔廿三》曰︰「回者轉也，向者趣也。轉自萬行，趣向三處，故名回向。………三處，謂眾生、菩提以及實際。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八九、《往生論註下》曰︰「回向者，回己功德，普施眾生，共見阿彌陀如來。生安樂國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九十、《觀無量壽經》曰︰「具足十念，稱南無阿彌陀佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九一、《箋註》曰︰「十遍稱名也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九二、望西曰︰「經十念頃，專稱佛名，為十念也。此言念者，謂稱南無阿彌陀佛，經此六字頃，名一念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九三、《般舟經》曰︰「爾時阿彌陀佛語是菩薩言，欲來生我國者，常念我名，莫有休息，如是得來生我國土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九四、《觀經》言︰「下品下生者，或有眾生，作不善業，五逆十惡，具諸不善。………臨命終時，遇善知識，為說妙法，教令念佛（觀想念佛）。………若不能念彼佛者，應稱無量壽佛。如是至心，令聲不絕，具足十念，稱南無阿彌陀佛。稱佛名故，於念念中，除八十億劫生死之罪。命終之時，見金蓮華，猶如日輪，住其人前，如一念頃，即得往生極樂世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九五、《彌勒發問經》言︰「具足如是念，即得往生安養國土。凡有十念。何等為十？一者，於一切眾生，常生慈心。於一切眾生，不毀其行。若毀其行，終不往生。二者，於一切眾生，深起悲心，除殘害意。三者，發護法心，不惜身命。於一切法，不生誹謗。四者，於忍辱中生決定心。五者，身心清淨，不染利養。六者，發一切種智心，日日常念，無有廢忘。七者，於一切眾生，起尊重心，除我慢意，謙下言說。八者，於世談話，不生味著。九者，近於覺意，生起種種善根因緣，遠離憒鬧散亂之心。十者，正念觀佛，除去諸根。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九六、《宗要》曰︰「如是十念，既非凡夫（所能）。當知初地以上菩薩，乃能具足十念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九七、望西云︰「宗家不爾（宗家指善導）。今之十念，但是口稱。上盡一形，下至一念，通於三輩，攝於九品，莫不皆往。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九八、《觀經》曰︰「如是至心，令聲不絕，具足十念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九九、羅什大師曰︰「譬如有人，於曠野中，值遇惡賊。揮戈拔劍，直來欲殺。其人勤走，視渡一河。若不渡河，首領難全。爾時但念渡河方便。我至江岸，為著衣渡？為脫衣渡？若著衣衲，恐不得過。若脫衣衲，恐不得暇。但有此念，更無他意。當念渡河，即是一念。此等十念，不雜餘念。行者亦爾。若念佛名，若念佛相等，無間念佛，乃至十念，如是至心，名為十念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一ＯＯ、《宗要》曰︰「今經說十念，具此隱密、顯了二義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ一、義寂云︰「一一念中，自然具足慈等十念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ二、《阿闍世王問五逆經》曰︰「有五逆罪。若族姓子、族姓女，為此五不救罪者，必入地獄不疑。云何為五？謂殺父，殺母，害阿羅漢，鬥亂眾僧，起惡意於如來所。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ三、又《華嚴孔目章三》曰︰「五逆，謂害父，害母，害阿羅漢，破僧，出佛身血。初二背恩養，次三壞福田，故名為逆。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ四、《往生論註上》曰︰「但令誹謗正法，雖更無餘罪，必不得生。何以言之？經云︰五逆罪人墮阿鼻大地獄中，具受一切重罪（但劫盡得出）。誹謗正法人墮阿鼻大地獄中，此劫若盡，復轉至他方阿鼻大地獄中，如是展轉經百千阿鼻大地獄，佛不記得出時節。以誹謗正法，罪極重故。」又曰︰「汝但知五逆罪為重，而不知五逆罪，從無正法生。是故謗正法人其罪最重。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ五、《觀經疏》云︰「此義仰就抑止門中解。如四十八願中，除謗法五逆者，然此之二業，其障極重。眾生若造，直入阿鼻。歷劫周慞，無由可出，但如來恐其造斯二過，方便止言，不得往生。亦不是不攝也。………若造還攝得生。雖得生彼，華合逕（過也，至也，見《字匯》）於多劫。此等罪人，在華內時，有三種障︰一者不得見佛及諸聖眾。二者不得聽聞正法。三者不得歷事供養。除此已外，更無餘苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ六、《合贊》云︰「言唯除五逆，誹謗正法，是乃就未造之機，且抑止之而已。若有已造機、已迴心，則還攝取，莫有漏也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ七、善導大師云︰「今逢釋迦佛末法之遺跡，彌陀本誓願極樂之要門，一切善惡凡夫得生者，莫不皆乘阿彌陀佛大願業力，為增上門也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ八、《往生論註》云︰「此生愚癡人既生誹謗，安有願生佛土之理。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ九、善導大師云︰「弘誓門多四十八，偏標念佛最為親。人能念佛佛還念，專心想佛佛知人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一Ｏ、善導大師曰︰「唯有念佛蒙光攝，當知本願最為強。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一一、《事贊》曰︰「一一願言，引第十八。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一二、《甄解》云︰「四十八願雖廣，悉歸第十八願。」又云︰「謂由此願故，使眾生生無三惡趣之土，不更惡趣。具相好，現神通，而得滅度。入光壽海故。是以此願，特為最勝矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一三、《箋註》曰︰「故知四十八願之中，以此念佛往生之願，而為本願中之王也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一四、肇公曰︰「道之極者，稱曰菩提。秦（指中國）無言以譯之。蓋是正覺無相之真智乎！」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一五、《往生要集》云二種菩提心：（一）緣事菩提心（此即密乘之行願菩提心），以四弘誓願為體。（１）眾生無邊誓願度。是應身菩提之因。（２）煩惱無數誓願斷。是法身菩提之因。（３）法門無盡誓願學。是報身菩提之因。（４）無上菩提誓願證。是求證得佛果菩提也。由前三行願，具足成就，而證得三身圓滿之菩提，還復廣利一切眾生也。（二）緣理菩提心（此即密乘之勝義菩提心）。一切諸法，本來寂滅，安住於中道實相，而圓成上求下化之願行。是為最上之菩提心。謂為緣理之菩提心。
   </p>
   <p class="MsoPlainText" style="margin-left:24.0pt;text-indent:-24.0pt;">
    一一六、《勸發菩提心文》曰︰「發菩提心，諸善中王。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一七、《無量壽經起信論》曰︰「是知菩提心者，諸佛之本源，眾生之慧命。才發此心，已成佛道。以與佛智、不思議智、不可稱智、大乘廣智、無等無倫最上勝智相應故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一八、《教行信證文類》曰︰「信心即是一心也。一心即是真實信心也。是故論主建言一心也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一九、《探玄記三》曰︰「一心者，心無異念故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二Ｏ、《止觀四》曰︰「一心者。修此法時，一心專志，心不餘緣（指心中不緣其他一切事物）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二一、善導大師曰︰「一心專念彌陀名號。行住坐臥，不問時節久遠，念念不捨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二二、宋靈芝師曰︰「凡人臨終，識神無主。善惡業種，無不發現。或起惡念，或起邪見，或生繫戀，或發猖狂。惡相非一，皆名顛倒。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二三、《圓中鈔》曰︰「娑婆眾生，雖能念佛，浩浩見思，實未伏斷，而能垂終心不顛倒者，原非自力，而能主持，乃全仗彌陀，而來拔濟。雖非正念，而能正念。故得心不顛倒，即得往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二四、《悲華經》曰︰「臨終之時，我當與大眾圍繞，現其人前。其人見我，即於我前，得心歡喜。以見我故，離諸障閡。即便捨身，來生我界。」又曰︰「所有眾生，若聞我聲（聲者名也），發願欲生我世界者，是諸眾生，臨命終時，悉令見我，與諸大眾，前後圍繞。我於爾時，入無翳三昧。以三昧力故，在於其前，而為說法。以聞法故，尋得斷除一切苦惱，心大歡喜。故得寶寘三昧。以三昧力故，令心得念及無生忍。命終之後，必生我界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二五、「阿惟越致」，又作阿鞞跋致。《彌陀要解》云︰「阿鞞跋致，此云不退。（一）位不退。入聖流，不墮凡地。（二）行不退。恆度生，不墮二乘地。（三）念不退。心心流入薩婆若海。若約此土，藏初果，通見地，別初住，圓初信，名位不退。通菩薩，別十向，圓十信，名行不退。別初地，圓初住，名念不退。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二六、小本云︰「極樂國土，眾生生者，皆是阿鞞跋致。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二七、《要解》云︰「今淨土，五逆十惡，十念成就，帶業往生，居下下品者，皆得三不退也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二八、《要解》云︰「非心性之極致，持名之奇勛，彌陀之大願，何以有此。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二九、《觀經》曰︰「應當專心，繫念一處，想於西方。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三Ｏ、《教行信證》曰︰「德本者，如來德號。此德號者，一聲稱念，至德成就滿足，眾禍皆轉。十方三世德號之本，故曰德本也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三一、善導大師於《觀念法門》釋「厭女轉男願」云︰「乃由彌陀本願力故，女人稱佛名號，正命終時，即轉女身，得成男子。彌陀接手，菩薩投身，坐寶蓮上，隨佛往生。」又「一切女人，若不因彌陀名號力者，千劫萬劫，恆河沙等劫，終不可得轉女身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三二、《阿彌陀鼓音聲王陀羅尼經》曰︰「西方安樂（即極樂）世界，今現有佛，號阿彌陀。若有四眾，能正受持彼佛名號，以此功德，臨欲終時，阿彌陀佛即與大眾往此人所，令其得見。見已，尋生慶悅，倍增功德。以是因緣，所生之處，永離胞胎穢欲之形，純處鮮妙寶蓮華中，自然化生，具大神通，光明赫奕。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三三、《彌陀疏鈔》曰︰「六趣眾生，則中陰之身自求父母。往生善土，則一彈指頃，蓮華化生。是蓮華者，乃卸凡殼之玄宮，安慧命之神宅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三四、《大日經疏十五》曰︰「如世人以蓮華為吉祥清淨，能悅可眾心。今祕藏中，亦以大悲胎藏，妙法蓮華，為最祕密吉祥。一切加持法門之身，坐此蓮臺也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三五、《大論》曰︰「生剎利為有勢力，生婆羅門家為有智慧；生居士家為大富。故能利益眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三六、《會疏》曰︰「生下賤家，受世輕慢，利濟不廣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三七、《法華嘉祥疏》曰︰「有人言通取一切戒為梵行，別行斷淫為梵行。故《大品》曰︰『淫欲障生梵天，何況菩提！』」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三八、《法華嘉祥疏》曰︰「梵行之相者，梵名涅槃，即根本法輪大涅槃也。行即萬行，到大涅槃也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一三九、《大日經疏十七》曰︰「梵謂涅槃。梵行謂修梵行者名。具大涅槃名為梵。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四Ｏ、《尊勝陀羅尼經》曰︰「諸飛鳥畜生，含靈之類，聞此陀羅尼，一經於耳，盡此一身，更不復受。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四一、《涅槃經》曰︰「是大涅槃，亦復如是。若有眾生，一經耳者，卻後七劫，不墮惡趣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四二、龍樹大士曰︰「彼尊佛剎無惡名，亦無女人惡道怖，乃至無有諸趣惡知識。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四三、《往生論》云︰「淨土果報，離二種譏嫌過，應知。一者體。二者名。體有三種︰一者二乘人。二者女人。三者諸根不具人。無此三過故，名離體譏嫌。名亦有三種，非但無三體，乃至不聞二乘、女人、諸根不具三種名故，名離名譏嫌。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四四、《疏鈔》曰︰「由耳之所聞，唯是諸佛如來萬德洪名，菩薩、聲聞及諸天善人，種種嘉號，曾無三惡名字，歷耳根故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四五、《阿彌陀經》曰︰「其佛國土，當無惡道之名，何況有實。是諸眾鳥，皆是阿彌陀佛，欲令法音宣流，變化所作。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四六、《彌陀要解》曰︰「問︰白鶴等，非惡道名耶？答︰既非罪報，則一一名字，皆詮如來功德。所謂究竟白鶴等，無非性德美稱，豈惡名哉！」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四七、《觀經》曰︰「如意珠王，湧出金色微妙光明。其光化為百寶色鳥。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四八、《會疏》曰︰「定聚者，具云正定聚。亦言不退轉。便是菩薩阿鞞跋致也。云何名正定。凡一切眾生，雖根性萬殊，以類聚之，不出三種。以必墮六趣為邪定，以升沈隨緣為不定，以定至菩提為正定。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一四九、善導大師曰︰「不斷煩惱得涅槃，斯示安樂自然德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五Ｏ、龍樹大士云︰「以信佛因緣，願生淨土，起心立德，修諸行業，佛願力故，即便往生。以佛力住持，即入大乘正定聚。正定聚者，即是阿鞞跋致不退位也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五一、《法華經信解品》曰︰「以三苦故，於生死中，受諸熱惱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五二、《大智度論廿二》曰︰「人大熱悶，得入清涼池中，冷然清了，無復熱惱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五三、《會疏》曰︰「於自身忘執，計愛憎違順，是名貪計，是所謂我執也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五四、羅什大師曰︰「謂堅固善心，深不可拔，乃名根也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五五、《三藏法數五》云︰「金中最剛，故云金剛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五六、《大藏法數四十一》云︰「梵語跋折羅，華言金剛。此寶出於金中，色如紫英，百煉不銷，至堅至利，可以切玉，世所希有，故名為寶。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五七、《大日經疏一》云︰「伐折羅即是金剛杵。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五八、《大日經疏一》云︰「伐折羅，如來金剛智印。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一五九、《行宗記二》曰︰「金剛者，即侍從力士，手持金剛杵，因以得名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六Ｏ、羅什大師云︰「天力士，名那羅延。端正雄健也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六一、《大日經疏十》曰：「毗紐天有眾多別名，即是那羅延天別名也。是佛化身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六二、《祕藏記》曰︰「那羅延天，三面，青黃色。右手持輪，乘迦樓羅鳥。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六三、法救云︰「如來身力無邊，猶如心力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六四、《密跡力士經》云︰「如來之身成鉤鎖體，猶如金剛，鏗然堅絕，不可破壞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六五、《仁王經念佛儀軌上》云︰「此金剛手，即普賢菩薩也。手持金剛杵者，表起正智，猶如金剛，能斷我法微細障故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六六、《聖無動尊大威怒王祕密陀羅尼經》云︰「此金剛手是法身大士，是故名普賢。即從如來得持金剛杵。其金剛杵五智所成，故名金剛手。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六七、《涅槃經》云︰「如來身者，是常住身、不可壞身、金剛之身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六八、《新譯仁王經》曰︰「世尊導師金剛體，心行寂滅轉法輪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一六九、《良賁疏》曰︰「金剛體者，堅固具足。體者身也。佛身堅固，猶如金剛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七Ｏ、《超日明三昧經下》云︰「是知大智發外，能照法界，名為光明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七一、《涅槃經》云︰「光明名為智慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七二、大慧禪師曰︰「只以此光宣妙法，是法即是此光明，不離是光說此法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七三、《淨影疏》曰︰「言能辯了，語能才巧，故曰辯才。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七四、《法華文句五》曰︰「四十餘年，蘊在佛心，他無知者。為『祕』。一乘直道，總攝萬途。故云『要』也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七五、《法華嘉祥疏九》曰︰「言約（簡要也）理周（具足也），故稱為『要』。昔來隱而不傳，目之為『祕』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七六、《法華經法師品》曰︰「此經是諸佛祕要之藏，不可分布妄授與人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七七、《增一阿含》云︰「若打鐘時，一切惡道諸苦，並得停止。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七八、《佛祖統紀六》曰︰「人命將終，聞鐘磬聲，增其正念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一七九、《法華》曰︰「餘有一生在，當得一切智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八Ｏ、《會疏》曰︰「一生補處者，是等覺位。尚有一生無明（具足應云︰一分生相無明）未破，故曰一生。此品無明，其力最大。唯此後心，以金剛智破之，即補妙覺之位，故曰補處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八一、《大疏六》曰︰「今此經宗，言一生者，謂從一而生也。初得淨菩提心時，從一實之地，發生無量無邊三昧總持尼門。如是一一地中，次第增長，當知亦爾。迄至第十地滿足。未至第十一地。爾時，從一實境界，具足發生一切莊嚴。唯少如來一位，未得證知。更有一轉法性生，即補佛處。故名一生補處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八二、曇鸞大師云︰「案此經推彼國菩薩或可不從一地至一地。言十地階次者，是釋迦如來，於閻浮提，一應化道耳。他方淨土，何必如此。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八三、《小本》曰︰「為諸眾生，說是一切世間難信之法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八四、《小本》曰︰「汝等眾生，當信是稱讚不可思議功德，一切諸佛所護念經。」又曰：「汝等皆當信受我語，及諸佛所說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八五、圭峰大師曰︰「一約自體，體性周遍曰普，隨緣成德曰賢。二約諸位，曲濟無遺曰普，鄰及亞聖曰賢。三約當位，德無不周曰普。調柔善順曰賢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八六、《漢譯》第廿三願曰︰「我國諸菩薩欲飯時，則七寶缽中，生自然百味飯食在前。食已，缽皆自然去。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八七、《魏譯》第三十八願曰︰「國中天人，欲得衣服，隨念即至。如佛所讚應法妙服，自然在身。有求裁縫擣染、浣濯者，不取正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八八、《會疏》釋《魏譯》曰︰「佛本何故興此願。見或國土，為衣食故，苦役萬般。四時不寧處，一生疲貪求。何況禾下喪數千生命，鑊中殺無量蠶子，依之沈迷無涯，受苦無窮。是故願言，我土聖眾，衣食住宅，隨意現前。著衣喫飯，皆助道法也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一八九、《吳譯》曰︰「欲得自然萬種之物，即皆在前，持用供養諸佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九Ｏ、《宋譯》曰︰「我以神力，令此供具自至他方諸佛面前，一一供養。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九一、《宋譯》曰︰「所有菩薩，發大道心，欲以真珠瓔珞，寶蓋幢幡，衣服臥具，飲食湯藥，香華伎樂，承事供養他方世界，無量無邊諸佛世尊而不能往。我於爾時，令彼他方諸佛世尊，各舒手臂，至我剎中，受是供養。令彼速得阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    一九二、《魏譯》云︰「一發念頃，供養無量無數不可思議諸佛世尊，而不失定意。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九三、《會疏》曰︰「『嚴』謂莊嚴，『淨』謂清淨，『光』謂光明，『麗』謂華麗。『嚴淨』，明體離垢。『光麗』，表相奇特。以長、短、方、圓、大、小等為『形』，以青、赤、白、黑、正、不正為『色』，皆非世間所有，故云『特殊』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九四、《會疏》曰︰「點事（指如微點之事相）妙理相即，故謂窮微。無漏之相，實相之相，故謂極妙。」繼曰︰「廣略相入，不可思議。故云，無能稱量。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九五、《維摩經菩薩行品肇註》曰︰「佛於樹下成道，樹名菩提。此樹光無不照，香無不熏，形色微妙，隨所好（喜也）而見。樹出法音，隨所好而聞。此如來報（果報也）應（應化也）樹也；眾生遇者，自然悟道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九六、《涅槃經》曰︰「譬如水中，生於蓮花，非為希有。火中生者，是乃希有。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九七、《觀經》中，大勢至菩薩天冠「有五百寶華。一一寶華，有五百寶臺。一一臺中，十方諸佛淨妙國土廣長之相，皆於中現。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九八、《往生論》曰︰「宮殿諸樓閣，觀十方無礙。」曇鸞師註曰︰「如淨明鏡。十方國土，淨穢諸相，善惡業緣，一切悉現。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一九九、《華嚴經》曰︰「譬如明淨發光金玻璃鏡，與十世界等。於彼鏡中，見無量剎。一切山川，一切眾生，地獄餓鬼，若好若醜，形類若干，悉於中現。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二ＯＯ、《會疏》謂此界「金銀雖發輝，無旃檀之香。沈麝雖熏馥，無珠玉之光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ一、《華嚴經》鬻香長者云︰「阿那婆達池邊出沈水香，名蓮花藏。若燒一丸，如麻子大，香氣普熏閻浮提界。眾生聞者，離一切罪，戒品清淨。雪山有香，名具足明相。若有眾生，嗅此香者，其心決定離諸染著。羅剎界中有香，名海藏，其香但為轉輪王用。若燒一丸，香氣所熏，王及四軍，皆騰虛空，遊止自在。善法堂中有香，名香性莊嚴。若燒一丸，熏彼天眾，普令發起念佛之心。須夜摩天有香，名淨藏性。若燒一丸，熏彼天眾，莫不雲集彼天王所，恭敬聽聞王所說法，兜率天中有香，名信度※囉。於一生所繫菩薩座前，若燒一丸，興大香雲，遍覆法界。普雨一切諸供養具，供養一切如來道場菩薩眾會。妙變化天有香，名奪意性。若燒一丸，於七日中，普雨一切不可思議諸莊嚴具。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ二、《維摩經香積佛品》云︰「爾時維摩詰問眾香菩薩，香積如來，以何說法」。彼菩薩曰︰「我土如來，無文字說。但以眾香，令諸天人，得入律行。菩薩各各坐香樹下。聞此妙香，即獲一切德藏三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ三、《宋譯》曰︰「所有十方一切佛剎，諸菩薩眾，聞我名號，應時證得寂靜三摩地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ四、《會疏》曰︰「寂靜三摩地，無縳無著，故名清淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ五、《會疏》曰︰「止觀無礙，故名解脫。」又曰︰「念佛三昧，能除一切煩惱，能解脫生死，故須名清淨解脫三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ六、憬興云︰「普者，即普遍義。等者，即齊等義。所見普廣，佛佛皆見，故所住定，名為普等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ七、玄一云︰「由此三昧力，普見諸佛世尊，故言為普。平等現無所不及，故言普等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ八、《菩薩念佛三昧經》曰︰「譬如眾生，若依須彌金色之邊，其身即與彼山同色。所以然者，山勢力故。又如諸水，悉入大海，同其一味。所以然者，以海力故。若人得念佛三昧，亦復如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二Ｏ九、《文殊般若經》云︰「念一佛功德，無量無邊；亦與無量諸佛無二。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一Ｏ、《讚阿彌陀佛偈》云︰「我以一心歸一佛，願遍十方無礙入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一一、《往生論註》云︰「八地以上菩薩，常在三昧。以三昧力，身不動本處，而能遍至十方，供養諸佛，教化眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一二、望西師謂住定供佛︰「約常途者，初地以上。」又曰︰「初地以上，雖有此德，八地以上，是無功用。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一三、《疏》曰︰「縱雖新發意菩薩，聞名字人，能得定惠（即慧）相即，真俗相照，頓得上地菩薩也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一四、《文殊般若經》曰︰「念一佛功德，無量無邊；亦與無量諸佛無二。不思議佛法等無差別。皆乘一如，成最正覺。悉具無量功德辯才。如是入一行三昧（即念佛三昧）者，盡知恆沙諸佛法界差別相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一五、《萬善同歸集》云︰「齊登解脫之門。咸闡離生之道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一六、《往生論註》曰︰「平等，是諸法體相。」又曰︰「眾生見阿彌陀如來相好光明身者，如上種種身業繫縛，皆得解脫。入如來家畢竟得平等身業。聞阿彌陀如來至德名號，說法音聲，如上種種口業繫縳，皆得解脫。入如來家，畢竟得平等口業。若遇阿彌陀如來光照，若聞阿彌陀平等意業，是等眾生，種種意業繫縳，皆得解脫。入如來家，畢竟得平等意業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一七、《會疏》曰︰「（一）菩薩六度，一切功德之本。故名德本。（二）選擇攝取果號，能流出六度萬行，為眾德本原（此乃以持佛號為德本），故名德本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一八、《魏譯》云︰「第一，第二，第三法忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一九、《大乘義章九》云︰「慧心安法，名之為忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二Ｏ、《仁王經》明五忍︰「（一）伏忍，（二）信忍，（三）順忍，（四）無生法忍，（五）寂滅忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二一、《仁王經私記》云︰「初地、二地、三地得無漏信，名信忍。四、五、六地趣向無生，名順忍。七、八、九地，諸念不生，名無生忍。十地、妙覺，得菩提果，名寂滅忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二二、《魏譯》第三十四願曰︰「設我得佛，十方無量不可思議諸佛世界眾生之類，聞我名字，不得菩薩無生法忍，諸深總持者，不取正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二三、《宋譯》曰︰「聞我名者，應時即得初忍、二忍，乃至無生法忍。成就阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二四、《論註》曰︰「即見彼佛，未證淨心菩薩（指初地至七地），畢竟得證平等法身。」又曰︰「聞阿彌陀如來至德名號………畢竟得平等口業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二五、《智度論五十》曰︰「無生法忍者，於無生滅諸法實相中，信受通達，無礙不退，是名無生忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二六、《智度論七十三》曰︰「無生忍者，乃至微細法不可得，何況大。是名無生。得此無生法，不作不起諸業行。是名得無生法忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    二二七、《大乘義章十二》曰︰「理寂不起，稱曰無生。慧安此理，名無生忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二八、《楞嚴經長水疏一》曰︰「了法無生，印可決定，名無生忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二九、《大乘義章十二》曰︰「如龍樹說，初地以上亦得無生。若依《仁王》及《與地經》，無生在七、八、九地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三Ｏ、《宋譯》曰︰「聞我名號，證無生忍。成就一切平等善根。住無功用，離加行故，不久令得阿耨菩提。」望西釋曰︰「既云無功用，知證第八地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三一、望西曰︰「問︰以聞名力，豈得無生？答︰佛願力故。如《十住論》云︰『過去無數劫，有佛號海德。今現在十方，各得成正覺。皆從彼發願，聞名定作佛。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三二、《涅槃疏廿》云︰「若聞常住二字，生生不墮者，聞有多種，若深能思惟，如說行者，即生生不墮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三三、《無量壽經鈔五》曰︰「（一）音響忍，由音響而悟解真理者。（二）柔順忍，慧心柔軟，能隨順真理者也。（三）無生法忍，證無生之實性，而離諸相者。是悟道之至極也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三四、南本《涅槃》曰︰「無量眾生發阿耨菩提心，見少違緣，於阿耨菩提，即便動轉。如水中月，水動即動。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三五、《十住菩薩斷結經》（節錄）︰「時舍利弗告來會菩薩︰我曩昔，或從一住進至五住，還復退墮而在初住。復從初住至五六住。如是經六十劫中，竟不能到不退轉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三六、《寶雨經》曰︰「有世界名娑婆，其國有佛名釋迦牟尼佛。若諸有情聞彼名，於阿耨菩提得不退轉。由彼如來本願力故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三七、《會疏》曰︰「謂難思願力，一得一切得，不退與三忍，同時具足故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三八、《十住毗婆沙論》曰︰「若人疾欲至不退轉地者，應以恭敬心，執持稱名號。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三九、《小本》曰︰「若有人已發願，今發願，當發願，欲生阿彌陀佛國者，是諸人等，皆得不退轉於阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四Ｏ、《會疏》曰︰「謂三忍不退，悉攝在名號中。稱名時，名義不離，自得此等德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a09">
    </a>
    <span style="color:#333399">
     必成正覺第七
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、淨影云：「前所發中，求法身願、求淨土願，名超世願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《甄解》曰：「吾祖（善導）言不可思議四十八願。又云無礙誓願。世人以謂此四十八願者，願願各頭，喻栗與柿相並耳。皆是隔歷不融之見而已。今不然，喻如一匹蜀錦，巧織成華果枝葉。似根莖枝葉有別，而所織成，但匹錦耳。今亦如是。雖數有四十八，而但是一正覺善巧所莊嚴。故曰無礙誓願。又曰不可思議四十八願。四十八，一一願皆具不可思議德故。諸願相入，而無所隔，名無礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、善導大師於《法事贊》中云：「弘誓多門四十八，偏標念佛最為親。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、曇鸞師謂：「法藏菩薩於世間自在王佛所，悟無生法忍，爾時位名聖種性。（此乃《瓔珞經》中六種性之第四種，即十地菩薩）於此性中發四十八願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《後出偈經》云：「發願踰（超也）諸佛，誓二十四章。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、經中成就文曰「微妙奇麗，清淨莊嚴，超踰十方一切世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《法華經壽量品》：「每自作是意，以何令眾生，得入無上道，速成就佛身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《法華勸持品》曰：「我不愛身命，但惜無上道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《淨影疏》曰：「得果決定（即決定得果），故云必至無上道矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、憬興師曰：「欲濟貧苦，必財施故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《宗鏡錄九十五》曰：「以無財法，名為貧窮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《會疏》曰：「以財濟世貧，以法周無福。故曰大施主。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《華嚴經行願品》云：「因於眾生而起大悲，因於大悲生菩提心，因菩提心成等正覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《四十二章經》云：「離欲清淨，是最為勝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《觀經疏》云：「捨相入實，名為正念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《會疏》云：「淨慧則是般若波羅蜜。非人天小乘不淨之慧，故名淨慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《會疏》：「欲是諸苦之因，施（度）戒（度）能離之。正念是善護助，如著鎧入城。忍（度）定（度）能為之。淨慧則是般若（度）。精進一度總通五故。是則菩薩六度也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、望西師云：「離欲即無貪，善正念無瞋，淨慧無癡，此名梵行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、善導大師《定善義》曰：「一一誓願為眾生」。
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《涅槃經》云：「光明名為智慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《超日明三昧經》曰：「大智發外，能照法界，名為光明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、曇鸞大師《讚阿彌陀佛偈》曰：「佛光能破無明闇，故佛又號智慧光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《俱舍論》曰：「以諸無知，能覆實義，及障真見，故為冥。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《會疏》曰：「三垢是貪瞋癡。此三垢染心性，故名垢。令眾生盲冥，故云冥，是流轉因（流轉生死之因）。眾厄難，是其果。謂六趣四生也。佛光普流清淨、歡喜、智慧之德，消除三障之冥。集因既滅（消滅集諦之苦因），苦果盍止（終止流轉之苦果）故云廣濟等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《會疏》曰：「智慧眼，即智慧。謂眾生心中本具智慧眼，由無明幻翳，妄為昏盲。住昏盲中故，以佛眼為彼，認盲為自。佛光普照，開眾生心中本慧眼，滅無始時來盲冥，故言『開彼』也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《三藏法數十三》（一）外光明，日月火珠等之光明能除暗者。（二）法光明，妙法能除愚癡之暗者。（三）身光明。諸佛菩薩及諸天等之身有光明，能除暗者。
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《千手陀羅尼經》曰：「當知其人即是光明藏，一切如來光明所照故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《論註》云：「佛光明是智慧相也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《思益經》曰：「如來身者，即是無量光明之藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《地持經》言：「乘惡行往，名為惡道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《會疏》云：「六道，則流轉所由。故言惡道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《大乘義章一》曰：「門別不同，故名為門（即分門別類之義，如部門、門類）。又能通入趣入，名門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《四教儀一》曰：「門者，以能通為義。佛教所詮正四句法，通行人至真性實相之理。故名為門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《會疏》曰：「菩提者，則上善所入，故言善趣門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《法華經寶塔品》云：「持八萬四千法藏，為人演說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《俱舍論》云：「所化有情，有貪瞋等八萬煩惱。為對治之，世尊說八萬法蘊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《仁王經疏上》曰：「施物名功，歸己曰德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《勝鬘寶窟上》曰：「惡盡言功，善滿曰德。又德者得也。修功所得，故名功德也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《仁王經良賁疏》曰：「梵云摩尼，此翻為寶。會意翻云，如意寶珠，隨意所求皆備足故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《涅槃經九》曰：「摩尼珠，投於濁水，水即為清。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《彌陀疏鈔》云：「明珠投於濁水，濁水不得不清，佛號投於亂心，亂心不得不佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《智度論四十七》曰：「於諸法中，法寶是實寶。今世後世乃至涅槃能為利益。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《觀佛三昧經觀佛密行品》云：「譬有貧人，依豪貴衣食。時有王子出遊，執大寶瓶。瓶內藏王寶印。貧者詐來親附，拿寶瓶逃走。王子覺之，使六大兵乘（騎也）六黑象追之。持瓶人走入空野澤中。毒蛇自四面來，欲嚙持瓶者。惶懼而東西馳走。見空澤中有一大樹蓊鬱。頭載寶瓶，攀樹而上。時六兵疾馳至樹下，貧人見而吞王寶，以手覆面。六黑象以鼻絞樹倒之。貧人墮地。身體散壞。唯金印在寶瓶放光。毒蛇見光四散。佛告阿難：住於念佛者。心印不壞。亦復如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《大集經》曰：「若人但念阿彌陀，是即無上深妙禪」也。
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《涅槃經八》：「如來不爾，悉知自地及以他地，是故如來名無礙智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《大集經一》曰：「無礙智慧無有邊，善解眾生三業事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《魏譯無量壽經下》云：「佛眼具足，覺了法性，以無礙智，為人演說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《法華經方便品》曰：「世雄不可量。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《淨影疏》云：「世雄，佛之異名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《會疏》曰：「願是萬行之先導，慧即佛道之眼目。願以導因行，慧以照佛道。願慧成滿，即名如來，故謂『得為三界雄』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《涅槃經廿七》曰：「師子吼者，名決定說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《維摩經佛國品》曰：「演法無畏，猶如師子吼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、肇公註曰：「師子吼，無畏音也。凡所言說，不畏群邪異學。喻師子吼，百獸下之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《往生論》謂三種莊嚴（佛土、佛、菩薩）「入一法句故，一法句者，謂清淨句。清淨句者，謂真實智慧無為法身故。此清淨有二種，應知，何等二種：一者，器世間清淨。二者，眾生世間清淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《會疏》云：「剋謂剋成。果謂果遂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《淨影疏》云：「斯願一偈，請證要（求也）瑞。若定剋果，大千應動，空雨妙花。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《大品般若經一》曰：「爾時世尊故在師子座，入師子遊戲三昧。以神通力感動三千大千國土，六種震動。東涌西沒，西涌東沒，南涌北沒，北涌南沒，邊涌中沒，中涌邊沒，地皆柔軟，令眾生和悅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《智度論八》曰：「佛何以故震動三千大千世界。答曰：欲令眾生知一切皆空無常故。復次如人欲染衣，先去塵土。佛亦如是，先令三千世界眾生見佛神力，敬心柔軟，然後說法。是故六種動地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《嘉祥疏》云：「地動表皆行因。雨華明必得果。自然音樂，證妙樂之土，說法化物也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《會疏》曰：「剋果無疑，故云決定。決定中之決定，故言必成。無上正覺，即佛果。無有此上。故名無上。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a10">
    </a>
    <span style="color:#333399">
     積功累德第八
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《法界次第》曰：「廣普之緣，謂之為弘。自制其心，名之曰誓。志求滿足，故云願也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《觀佛三昧經》云：「佛地果德，真如實相，第一義空。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《大乘義章二》云：「據行方便，觀達為慧。就實以論，真心體明，自性無闇，目之為慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《大乘義章二》云：「法絕情妄為真實。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《大乘止觀》曰：「此心即自性清淨心，又名真如，亦名佛性，亦名法身，亦名如來藏，亦名法界，亦名法性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《教行信證》曰：「無為法身即是實相，實相即是法性，法性即是真如。真如即是一如。然則彌陀從如來生，示現報應化種種身也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《往生論》曰：「究竟如虛空，廣大無邊際。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影疏》曰：「開廓廣大，明土廣也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《嘉祥疏》曰：「廓以安眾為義，明淨土廣安往生之眾，蕩然無限極也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、憬興師云：「無量德成故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《法華遊意》云：「妙是精微深遠之稱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《大日經疏一》云：「妙名更無等比，更無過上義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《淨影疏》：「超勝獨妙，明土勝也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《會疏》云：「超勝獨妙者，明非特廣大，其中莊嚴之事，身土依正，皆悉第一無比，超諸佛剎，最為精。故謂超勝。唯此一土。最不思議，故言獨妙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《會疏》曰：一、「謂法報應化，所出本國故」。二、「佛身光壽超過諸佛故」。三、「名號利益，獨出難思故」。四、「令五乘齊入報土故」。五、「二乘、根缺、女人類，頓轉一乘故」。六、「往生正因，易修易獲故」。七、「生後得果，太頓太高故」。
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《禮讚》曰：「四十八願莊嚴起，超諸佛國最為精。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《淨影疏》云：「建立常然，無衰無變，明土常也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《嘉祥疏》云：「建立常然者，於此間（娑婆）壞劫，而彼（極樂）無改，相續常然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、憬興師云：「建立常然者，因滿果立，無改異故。無衰無變者，不為三災之所壞故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《佛地論》「常」有三種：（一）本性常、（二）不斷常（三）相續常。
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《三藏法數八》曰：（一）本性常者，即法身也。謂法身本性常住，無生無滅也。（二）不斷常者，即報身也。謂報身常依法身，無間斷也。（三）相續常者，即應身也。謂應身於十方世界，沒已復現，化無窮盡也。
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《華嚴演義鈔卅四》云：「自性，即凝然常。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、善導大師《事贊》云：「極樂無為涅槃界。」又云：「無衰無變湛然常。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、望西設問曰：「既是修因感果之土，而亦有始，寧容得言，非因非果，凝然常耶？」復自答曰：「修因感果，是始覺智。無為凝然，則本覺理，始覺究竟，無非本覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《釋大衍論》云：「若得始覺，還同本覺。」談能證曰（談到能證之時曰）：「雖似有始，至所證時，始本不二，本有常住。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《大乘密嚴經》云：「佛已超過彼，而依密嚴住。極樂莊嚴國，世尊無量壽。」又云：「密嚴淨土，超諸佛國。如無為性，不同微塵。此密嚴中，諸佛菩薩，並餘國土，來此會者，皆如涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《密嚴經疏》云：「如無為者，密嚴土者，即是諸佛他受用土。於法性土，以悲願力建立故。此淨土如法性土，離無常過。以是故說，如無為性。」又云：「今此密嚴藏，但於清淨如來藏心之所現，故非微塵成。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《會疏》云：「行謂行業，三業所作。德謂福德，行之所感。」又「非朝夕所得，故云積植。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、憬興云：「內因既離，外緣斯止，故云不著。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《觀佛三昧經》云：「爾時會中即有十方諸大菩薩，其數無量，各說本緣，皆依念佛得。」又「佛告阿難：汝今善持，慎勿忘失。過去、未來、現在三世諸佛，皆說如是念佛三昧。我與十方諸佛及賢劫千佛，從初發心，皆因念佛三昧力故，得一切種智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《安樂集》曰：「或有三昧，但能除貪，不能除瞋癡；或有三昧，但能除瞋，不能除癡貪；或有三昧，但能除癡，不能除貪瞋；或有三昧，但能除現在障，不能除過去、未來一切諸障。若能常修念佛三昧，無論現在、過去、未來一切諸障，悉皆除也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《探玄記》云：「無餘涅槃名寂靜，修彼名行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《資持記》曰：「寂靜，即涅槃理也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《理趣釋下》云：「牟尼者，寂靜義。身口意寂靜。故稱牟尼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《大日經疏》云：「牟尼者，寂默義也。常寂之土，微妙寂絕，幽深玄遠，不可以言說之。如是法界大滅度法，唯佛一人究竟清淨，故名牟尼也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《圓覺經》曰：「虛妄浮心多諸巧見，不能成就圓覺方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《涅槃經卅八》曰：「一切惡事，虛妄為本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《二諦義上》云：「諦是真義。有於凡實，空於聖實，是二皆實。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《智度論卅八》云：「佛法有二諦。一者世諦，二者第一義諦。為世諦故，說有眾生。為第一義諦故，說眾生無所有。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《大乘義章一》云：「俗謂世俗。世俗所知，故名世諦。真者，是其絕妄之稱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《金剛經》曰：以無我、無人、無眾生、無壽者，修一切善法。
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《教行信證六》云：「德本者，如來德號。此德號者，一聲稱念，至德成滿，眾禍皆轉。十方三世德號之本，故曰德本也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《觀佛三昧經》，釋尊曰：「我與十方諸佛及賢劫千佛，從初發心，皆因念佛三昧力故，得一切種智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《佛地經五》曰：「逼惱身心名苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《涅槃經》云：「少欲者，不求不取。知足者，得少不悔恨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《遺教經》云：「少欲之人，則無諂曲以求人意。亦復不為諸根所牽。行少欲者，心則坦然，無所憂畏。觸事有餘，常無不足。有少欲者，則有涅槃。是名少欲。汝等比丘，若欲脫諸苦惱，當觀知足。知足之法，即是富樂安隱之處。知足之人，雖臥地上，猶為安樂。不知足者，雖處天堂，亦不稱意。不知足者，雖富而貧。知足之人，雖貧而富。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《法華經勸發品》云：「是人少欲知足，能修普賢之行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《般若經》云：「云何菩薩少欲，乃至阿耨菩提尚不欲，何況餘欲。是名少欲。云何菩薩知足，得一切種智，是名知足。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《大乘義章七》曰：「善法鮮淨，名之為白。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《淨影疏》云：「所顯之法，出離邪謗，名為清白。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《嘉祥疏》曰：「是無漏明，故云清白。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《會疏》云：「大乘法，名為清白。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、法住師云：「忍有三種：一、者安苦忍，謂於世違事能受故。二、他不饒益忍，謂他於己有違損能受故。三、法思維忍，謂於法無分別故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《會疏》曰：「忍之為德，持戒苦行所不及。能行忍者，可名為有力大人。忍辱正治瞋恚，通斷三毒。《寶雲經》於菩薩所修法，各說十法。中說忍法，菩薩有十法，能淨於忍。何等為十？（一）內忍、（二）外忍、（三）法忍、（四）隨佛教忍、（五）無方所忍、（六）修處處忍、（七）非所為忍、（八）不逼惱忍、（九）悲心忍、（十）誓願忍。（一）內忍。云何名菩薩內忍？菩薩飢渴寒熱，憂悲疼痛，身心楚切，能自忍受，不為苦惱。是名內忍。（二）外忍。云何名菩薩外忍。菩薩從他聞惡言罵詈，毀辱誹謗，或毀辱父母兄弟姊妹眷屬、和尚阿闍黎師徒同學，或聞毀佛法僧，有如是種種毀訾，菩薩忍辱，不生瞋恚，是名外忍。（三）云何名菩薩法忍。佛於諸經說微妙義，諸法寂靜，諸法寂滅如涅槃相，不驚不怖，作是念言：『我若不解是經，不知是法，終不得菩提。』是故菩薩勤求咨問讀誦。是名法忍。（四）云何名菩薩隨佛教忍。菩薩瞋惱毒心起時，作是思維：『此身從何而生，從何而滅？從我生者，何者是我？從彼生者，何者是彼？法相如是，從何因緣生？』菩薩作是思維時，不見所從生；亦不見所緣起；亦不見從我生，亦不見從彼起；亦不見從因緣生。作是思惟，亦不瞋，亦不惱，亦不毒。瞋怒之力，即便減少。是名隨佛教忍。（五）云何名菩薩無方所忍。或有夜忍晝不忍，或晝忍夜不忍；或彼方忍，此方不忍。或此方忍，彼方不忍。或知識邊忍，不知識邊不忍。菩薩不爾。一切時，一切方，常生忍心，是名無方所忍（六）云何名菩薩修處處忍。有人於父母、師長、夫妻、男女、大小、內外如是中生忍。餘則不忍。菩薩忍者，則不如是。如父母邊生忍，旃陀羅邊生忍。是名修處處忍。（七）云何名菩薩非所為忍。不以事故生忍，不以利故生忍。不以畏故生忍。不以受他恩故生忍。不以相親友故生忍。不以愧赧故生忍。菩薩常修於忍。是名菩薩非所為忍。（八）云何名菩薩不逼惱忍。若瞋因緣，煩惱未起，不名為忍。若遇瞋因緣時，拳打刀杖，手腳蹴踏，惡口罵詈，於如是中，心不動者，則名為忍。菩薩若有人來起發瞋恚亦忍。不起發瞋恚亦忍。是名菩薩不逼惱忍。（九）云何名菩薩悲心忍。爾時菩薩若作王，若王等，有大功業，為苦眾生而作其主。是苦眾生，若來罵辱觸惱之時，菩薩不以我是主故，而生瞋恚。如是眾生，我當拔濟，常為擁護，云何而得生於瞋惱。是故我今悲心憐愍，不生忿恚。是名菩薩悲心忍。（十）云何名菩薩誓願忍。菩薩作是念：我先於諸佛前，曾作獅子吼，發誓願言，我當成佛，於一切生死淤泥中，為拔諸苦眾生。我今欲拔，不應瞋恚，而惱於彼。若我不忍，尚不自度，況利眾生等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《會疏》曰：「內離妄染，故外常溫和。故云『和顏』。
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《勝天王般若經》曰：「菩薩行般若波羅蜜，如是隨順佛清淨教。視諸眾生，面門先笑，曾無嚬蹙。所以然者，心離穢濁，諸根清淨。不染離垢，心不瞋恚。內無恨結。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《勝天王般若經》言：「下聲細語軟美之言，順彼意語故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《法華經嘉祥疏二》云：「謙遜畏難為恭，推其智德為敬。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《勸發菩提心文》曰：「若無世間師長，則不知禮義。若無出世師長，則不解佛法。不知禮義，則同於異類。不解佛法，則何異俗人。」又謂「一切供養功德中，供養上師最為勝」。
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《會疏》云：「此（奉事師長）中，含攝孝養父母之句。師者，出世大本；父母，世間福田。菩薩必須恭敬奉侍故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《觀經》云：「孝養父母，奉事師長。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、《淨影疏》云：「無有虛偽諂曲之心，明離心過。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、《維摩經佛國品》云：「直心是菩薩淨土。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、肇公曰：「直心者，謂質直無諂。此心乃是萬行之本也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、《淨影疏》曰：「彰（表也）行成就。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《唯識述記七》曰：「善資糧者，福智二嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、《涅槃記廿七》曰：「二種莊嚴：一者智慧，二者福德。若有菩薩具足如是二莊嚴者，則知佛性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《探玄記三》曰：「莊嚴有二義：一是具德義，二交飾義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《大乘義章二》曰：「粗思名覺，細思名觀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《游心法界記》曰：「言觀者，觀智。是法離諸情計，故名為觀也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、《會疏》曰：「觀之字，即三觀也。蓋夫三諦三觀者，萬行之要樞，菩薩之肝膽也。」又「法之一字，即指一切有情非情，生死涅槃諸法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、《會疏》曰：「非空非假、而空而假之譬。則是中諦也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《唯識述記》曰：「不生不滅，絕名相於常寂之津。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、《淨影疏》曰：「三昧常寂，止行深也。（「止行」者，修止之行也。止心一處曰止，乃禪定之異名也。）」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、《遺教經》曰：「譬如惜水之家，善治堤塘。行者亦爾。為智慧水故，善修禪定，令不漏失。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《圓覺》云：「諸戒定慧及淫怒癡，俱是梵行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《大乘義章十》云：「言律儀者，制惡之法，說名為律。行依律戒。故號律儀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、《行持鈔資持記》云：「通禁制止為律，造作有相名儀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、《涅槃經卅一》云：「戒亦一切善法梯橙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、《瓔珞本業經下》云：「一切眾生，初入三寶海，以信為本。住在佛家，以戒為本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、《五燈會元》云：「法要有三，曰戒定慧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、《普超三昧經一》曰：「被戒德鎧，化度眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八五、《會疏》釋曰：「以道授他為教，轉惡成善為化。引導眾生安住正道，建立大心，故云安立。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八六、《淨土論註》曰：「無上者，此道窮理盡性，更無過者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八七、《華嚴大疏鈔十三》曰：「無有能過者，故號為無上。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八八、《俱舍論廿五》云：「道義云何，謂涅槃路。乘此能往涅槃城故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八九、《華嚴大疏十八》曰：「通至佛果，故名道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九十、《涅槃無名論》曰：「夫涅槃之名道也，寂寥虛曠，不可以形名得。微妙無相，不可以有心知。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九一、《箋註》曰：「累積珍寶之庫藏也。妙法能濟眾生之苦厄，故以為喻。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九二、《會疏》曰：「菩薩於多劫積布施持戒功，故自感寶藏涌出應其德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九三、《法華玄贊》云：「心平性直，語實行敦，齒（年）邁財盈，名為長者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九四、《法華玄贊十》曰：「守道自恬，寡欲蘊德，名為居士。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九五、《會疏》曰：「姓貴位高，大富年耆，是名長者。多積財寶，深歸佛乘，居家豐盈，名居士。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九六、《智度論卅二》曰：「剎利者，王及大臣也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九七、《會疏》曰：「轉輪王者，四洲之主。由輪旋轉，威伏一切故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九八、《慧苑音義》曰：「優缽羅，花號也。其葉狹長，近下小圓，向上漸尖。佛眼似之，經多喻之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九九、《觀佛經三》曰「常以戒香，為身瓔珞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一ＯＯ、《戒香經》曰：「世間所有諸華香，乃至沈檀龍麝如是等香，非遍聞，唯聞戒香遍一切。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ一、《觀經》曰：「無量壽佛有八萬四千相，一一相各有八萬四千隨形好。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ二、《法界次第下》云：「相好乃同是色法，皆為莊嚴顥發佛身。但相總而好別。相若無好，則不圓滿。輪王釋梵亦有相。以無好故。相不微妙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ三、《智度論》曰：「相粗而好細。眾生見佛則見相。好則難見故。又相者餘人共得。好者或共或不共。以是故，相好別說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ四、《維摩經》云：「以施報故，手出無盡寶物，如五河流，故名妙臂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ五、淨影曰：「手出供具，供養諸佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ六、義寂云：「施諸有情，供養三寶。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ七、《唐譯》云：「諸寶香華、幢幡繒蓋、上妙衣服、飲食湯藥，及諸伏藏珍玩所須，皆從菩薩掌中自然流出。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a11">
    </a>
    <span style="color:#333399">
     圓滿成就第九
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》曰：「今言於一切法而得自在，成就世自在王佛之果故也。言一切法者，即四十八願之法也。謂莊嚴淨土法，攝取眾生法，莊嚴法身法等也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、彭際清曰：「法藏以無量心，發無量願，起無量行，無不一一稱真如法界。眾生無量，國土無量。菩薩隨順眾生，經不可說、不可說那由他劫，入不可說、不可說恆沙河佛土，悉以無量行海而嚴淨之。所以者何？以法界本無量故。如是嚴淨無量佛土，度脫無量眾生，而實無佛土可嚴，亦無眾生可度。所以者何？以法界即非法界故。斯則悲智雙融，理事無礙。故能『於一切法而得自在。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《法華經》云：「諸佛隨宜說法，意趣難解。所以者何？我以無數方便，種種因緣，譬喻言辭，演說諸法。是法非思量分別之所能解。唯有諸佛，乃能知之。所以者何？諸佛世尊，唯以一大事因緣故，出現於世。舍利弗：云何名諸佛世尊，唯以一大事因緣故，出現於世。諸佛世尊欲令眾生開佛知見，使得清淨故，出現於世；欲示眾生佛之知見故，出現於世；欲令眾生悟佛知見故，出現於世；欲令眾生入佛知見道故，出現於世。舍利弗：是為諸佛以一大事因緣故，出現於世。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《圓覺經》云：「未出輪迴，而辨圓覺，彼圓覺性，即同流轉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、南泉云：「說作如如，早變了也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《法華論疏》云：「具足無餘，不可破壞，故云成就。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《往生論註》曰：「依本法藏菩薩四十八願，今日阿彌陀如來自在神力。願以成力，力以就願。願不徒然，力不虛設。力願相符，畢竟不差，故曰成就。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《法華經普賢勸發品》云：「若善男子、善女人，成就四法，於如來滅後，當得是法華經。一者，為諸佛護念。二者，植眾德本。三者，入正定聚。四者，發救一切眾生之心。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《往生論》曰：「又向說觀察莊嚴佛土功德成就。莊嚴佛功德成就。莊嚴菩薩功德成就。此三種成就願心莊嚴，應知。略說入一法句故。一法句者，謂清淨句。清淨句者，謂真實智慧無為法身故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《往生論註》云：「此莊嚴事，縱使毗首羯磨（毗首羯磨乃天帝名。此天善工藝，巧變化，司建築）工稱妙絕，積思竭想，豈能取圖（描繪也）。性者，本義也。能生既淨，所生焉得不淨。故經言『隨其心淨，則佛土淨』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《法華嘉祥疏》曰：「畏則為威，愛則為德。又折伏為威，攝受為德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《探玄記》云：「大以包容為義，廣則體極（本體極圓）用周（妙用周遍）」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《大乘密嚴經》云：大日如來「依於難思定，現於眾妙色。色相無有邊，非餘所能見，極樂莊嚴國，世尊無量壽。」又云：「密嚴淨土，超諸佛國。如無為性，不同微塵。」又《密嚴法藏疏》云：「密嚴土者即是諸佛他受用土。」又云：「今此密嚴但於清淨如來藏心之所現。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《往生論》曰：「以一心專念作願生彼………得入蓮華藏世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《金剛頂經》曰：「唯此佛剎，盡以金剛自性清淨所成，密嚴華藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《金剛經》曰：「如來者，無所從來，亦無所去，故名如來。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《金剛破空論》曰：「以真如無別處所，可從彼來。生死無別處所，可從此去，故以有緣則現，譬如水清月現，月實不來。緣盡則隱，譬如水濁月隱，月實不去故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《涅槃》云：「諸行無常，是生滅法。生滅滅已，寂滅為樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《首楞嚴觀音圓通章》云：「生滅滅已。寂滅現前。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《金剛經》云：「過去心不可得，現在心不可得。未來心不可得。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《信心銘》最末一句為「無去來今」。
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《法華經壽量品》云：「若有眾生，來至我所。我以佛眼，觀其信等，諸根利鈍。隨所應度，處處自說，名字不同，年紀大小。亦復現言，當入涅槃。又以種種方便說微妙法，能令眾生發歡喜心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《上都儀》云：「歸命三寶，要指方立相，住心取境，以凡夫繫心，尚不可得，況離相耶？」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《觀經》曰：「阿彌陀佛，去此不遠。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《彌陀疏鈔》曰：「分明在目前，亦何嘗遠。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《彌陀要解》謂「極樂」乃「永離眾苦，第一安隱之謂」。
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《彌陀疏鈔》曰：「顯至極之樂，非人天一切諸樂之比。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《彌陀疏鈔》曰：「四土者，一曰常寂光土。經云：『毗盧遮那遍一切處，其佛住處，名常寂光。』是極果人所居。二曰，實報莊嚴土。行真實法，感殊勝報。七寶莊嚴，具淨妙五塵故。亦云無障礙土。以色心不二，毛剎相容故。是法身大士所居。三曰，方便有餘土。斷四住惑，屬方便道。無明未盡，名曰有餘。是三乘聖人所居。四曰，凡聖同居土。是四聖六凡之所共居。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《彌陀疏鈔》云：「隨其機異，所見亦異。有於同居見寂光土；有於同居見實報土；有於同居見方便土；有於同居但見本土。如《像法決疑經》云：『今日坐中無央數眾，或見此處山林、地土、砂礫；或見七寶；或見是諸佛行處；或即是不思議諸佛境界。』皆隨機異見也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《彌陀要解》云：「今云極樂世界，正指同居淨土。亦即橫具上三淨土也。」又云：「今約信願行三。彌陀名號不可思議，故能令凡夫所感同居極樂，最極清淨也。此則十方佛土所無，極樂同居獨擅，方是極樂淨土宗旨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《彌陀要解》云︰「今云阿彌陀佛，正指同居土中，示生化身。仍復即報即法也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《圓中鈔》云︰「隨土感見，三身有異。隨機感見，四土不同。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《彌陀疏鈔》曰︰「智覺云︰『總持教中，說三十七佛，皆毗盧遮那一佛所現。謂遮那內心，證自受用，成於五智。自當中央法界清淨智。次從四智，流出四方四如來。其妙觀察智，流出西方極樂世界無量壽如來。』則一佛而雙二土也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、日興教大師《阿彌陀秘釋》云︰「一者無量壽。法身如來居法界宮，不生不滅。是故大日如來或名無量壽佛。二者無量光。法身如來妙觀察智光，遍照無量眾生，無量世界，常恆施利益。故大日如來或名無量光佛。等等」（大日即毗盧）
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《阿彌陀秘釋》云︰「阿字，一心平等本初不生義。彌字，一心平等無我大我義。陀字，一心諸法如如寂靜義。又阿字佛部義。示理智不二，法界體相故。彌字，蓮華部義。妙觀察智，生法二空，實相本來不染六塵，如蓮花故。陀字金剛部義。如來妙智，自性堅固，能破一切妄想怨敵故。又阿字，空義。一心法體本自妄相空無故。彌字，假有義。一心平等，諸法如幻假有故。陀字，中道義。一心平等，諸法離二邊，無定相可得故。又阿字，有義。一心體相，本有不生，無滅盡故。彌字，空義。一心諸法，自性不可得故。陀字，不空義，一心諸法，本來法身功德，無斷絕故。又阿字，因義。佛界眾生，因一心覺，因一心迷故。彌字，行義。斷人法二我，證生法不空，至佛果故。陀字，果義。示不二一心如如理智，是則佛果故。如是差別法門，即名字相。又如是字相，互無定相。如帝網珠，不可取捨。一心平等，不可得故。」又曰︰「是故唱阿彌陀三字，滅無始重罪。念阿彌陀一佛，成無終福智。如帝網一珠，頓現無盡寶珠。彌陀一佛，速滿無邊性德也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《阿字觀》曰︰「自阿字一出一切陀羅尼，自一切陀羅尼生一切佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《法華經化城喻品》云︰「乃往過去，無量無邊、不可思議阿僧祗劫，爾時有佛，名大通智勝如來。」又「其佛未出家時，有十六子。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、「爾時十六王子，皆以童子出家，而為沙彌。」「我今語汝︰彼佛弟子十六沙彌，今皆得阿耨多羅三藐三菩提，於十方國土，現在說法。………西方二佛，一名阿彌陀（是第九子）。………第十六我釋迦牟尼佛，於娑婆國土，成阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《法華壽量品》云︰「爾時佛告大菩薩眾，諸善男子︰今當分明宣語汝等。是諸世界，若著微塵，及不著者，盡以為塵，一塵一劫，我成佛以來，復過於此百千萬億那由他阿僧祗劫。」又︰「如來見諸眾生，樂於小法。德薄垢重者，為是人說，我少出家，得阿耨多羅三藐三菩提。然我實成佛以來。久遠若斯，但以方便，教化眾生，令入佛道，作如是說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、靈芝《彌陀經疏》云︰「《楞嚴勢至章》云︰『我於往昔恆河沙劫，有佛出世，名無量光。十二如來相繼一劫。』準大本（指《無量壽經》）中，即彌陀也。（其意為︰根據《無量壽經》，《楞嚴》中之無量光如來即阿彌陀佛）今經（指《阿彌陀經》）大本，皆言十劫。乃是一期赴機之說，不足為疑。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《箋註》云︰「依真宗（指密宗）之教意。則西方之阿彌陀，於胎藏界主證菩提之德，於金剛界主大智慧門。妙觀察智之所成也。然則大日如來成道之年劫，不可說，不可思議。彌陀之成道，亦不可說，不可思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、彭際清居士曰︰「不唯爾時（釋尊說法時），名為現在。乃至於今，以及後後無盡，同名現在。以佛壽無量也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《觀經》云︰「六十萬億那由他恆沙由旬之身」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《疏鈔》又云︰「有謂說法是應身報身。有謂三身齊說。各隨機宜。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a12">
    </a>
    <span style="color:#333399">
     皆願作佛第十
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《觀經》曰：「諸佛如來是法界身，入一切眾生心想中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、省庵師云︰「修行急務，立願居先。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     第三卷
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《秘藏記》曰︰「華藏世界義。華者，理也。理遍法界，藏諸法於其中。故曰華藏。是華藏世界者，最上妙樂在其中，故曰極樂。當知極樂與華藏。雖名異而非異處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《秘藏記鈔六》曰︰「天親《淨土論》（又名《往生論》），極樂世界名華藏世界。是其證也。以蓮華成國土，故云華藏。受最上妙樂，故曰極樂。是一處異名也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、曇鸞大師註曰︰「此三句展轉相入。依何義名之為法，以清淨故。依何義名為清淨，以真實智慧無為法身故。真實智慧者，實相智慧也。實相無相故，真智無知也。無為法身者，法性身也。法性寂滅故，法身無相也。無相，故能無不相。是故相好莊嚴，即法身也。無知，故能無不知。是故一切種智，即真實智慧也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《宗鏡錄》曰︰「至理一言，轉凡成聖。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、善財童子曰︰「遍觀大地無不是藥者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a13">
    </a>
    <span style="color:#333399">
     國界嚴淨第十一
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《往生論》云︰「彼佛國土莊嚴功德者，成就不可思議力故。如彼摩尼如意寶性，相似相對法故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、曇鸞大師《論註》曰︰「借彼摩尼如意寶性，示安樂國土，不可思議性也。諸佛入涅槃時，以方便力，留碎身舍利，以福眾生。眾生福盡，此舍利變為摩尼如意寶珠。此珠多在大海中。大龍王以為首飾。若轉輪聖王出世，以慈悲方便，能得此珠。於閻浮提作大饒益。若須衣服、飲食、燈明、樂具，隨意所欲，種種物時，王使潔齋，置珠於長竿頭。發願言︰『若我實是轉輪王者，願寶珠雨如此之物。若遍一里，若十里，若百里，隨我心願。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《論註》曰︰「彼寶但能與眾生衣食等願，不能與眾生無上道願。又彼寶但能與眾生一身願，不能與眾生無量身願。有如是等無量差別，故言相似。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《論註》曰︰「從菩薩智慧清淨業起，莊嚴佛事。依法性入清淨相。是法不顛倒，不虛偽，名為真實功德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《論註》曰︰「不可思議力者，總指彼佛國土十七種莊嚴功德力，不可得思議也………。此中佛土不可思議，有二種力︰一者，業力。謂法藏菩薩出世善根大願業力所成。二者，正覺阿彌陀法王，善住持力所攝。（乃由彌陀無上最善住持國土之功德威力所攝成。）」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《論註》曰︰「此清淨是總相。佛本所以起此莊嚴清淨功德者，見三界，是虛偽相，是輪轉相，是無窮（指生死）相。如尺蠖（屈伸蟲）循環，如蠶繭自縳。哀哉眾生，顛倒不淨。欲置眾生於不虛偽處，於不輪轉處，於不無窮處，得畢竟安樂大清淨處，是故起此清淨莊嚴功德也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《疏鈔》曰︰「彼國離欲清淨，則無苦苦。依正常然，則無壞苦。超過三界，則無行苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《圓中鈔》曰︰「五陰者，色受想行識也。陰即覆蓋之義。謂能蓋覆真性，不令顯發也。盛即盛大之義。謂前生老病死等，眾苦聚集。故曰五陰熾盛苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《疏鈔》曰︰「彼國蓮華化生，則無生苦。寒暑不遷，則無老苦。身離分段（指分段生死），則無病苦。壽命無量，則無死苦。無父母妻子，則無愛別離苦。諸上善人，同會一處。則無怨憎會苦。所欲自至，則無求不得苦。觀照空寂，則無五陰盛苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《圓中鈔》曰︰「一、地獄難。地獄之中，長夜冥冥，受苦無間，障於見佛聞法，是故名難。二、畜生難。畜生道中，受苦無窮，障於見佛聞法，是故名難。三、餓鬼難。餓鬼道中，受苦無量，障於見佛聞法。是故名難。四、長壽天難。謂此天以五百劫為壽。即色界第四禪中，無想天也。言無想者，以其心識不行。如冰魚蟄蟲。外道修行，多生其處。障於見佛聞法，是故名難。五、北鬱單越難。梵語鬱單越，華言勝處。謂此處感報，勝東西南三洲也。其人壽一千歲。命無中夭。為著樂故，不受教化。是以聖人不出其中。不得見佛聞法，故名為難。六、盲聾喑啞難。謂此等人，雖生中國，而業障深重，盲聾喑啞，諸根不具。值佛出世，而不能見佛。雖說大法，亦不能聞。故名為難。七、世智辯聰難。謂世間之人，邪智聰利者，惟務耽習外道經書，不信出世正法，故名為難。八、生在佛前佛後難。謂佛出現於世，為大導師。今諸眾生，離生死苦，得涅槃樂。人有緣者，乃得值遇。其生在佛前佛後者，由業重緣薄。既不見佛，亦不聞法，故名生在佛前佛後難。」又「此之八處。雖感報苦樂有異，而皆不得見佛，不聞正法，故總稱為難。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《圓中鈔》曰︰「無三毒之因，不造惡逆之業，故無三途之苦果，無三道之障難也（地獄、畜、鬼三惡道之難）。聞法入定，不墮無想，故無長壽天難也。雖受極樂，常受教化，故無北俱盧洲（即鬱單越）難也。六根清淨，明利黠慧，故無盲聾喑啞難也。眾生生者，皆正定聚。故無世智辯聰難也。阿彌陀佛，今現在說法。經無量劫。觀音即補其處，號普光功德山王佛，故無佛前佛後難也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《阿彌陀經》曰︰「彼佛國土，無三惡道。舍利弗︰其佛國土，尚無惡道之名，何況有實。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《義林章六》云︰「梵云魔羅，此云擾亂、障礙、破壞。擾亂身心，障礙善法，破壞勝事，故名摩羅。此略云魔。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《慧琳音義十二》云︰「魔羅，唐云力也。即他化自在天中，魔王波旬之異名也。此類鬼神有大神力。能與修出世法者，為留難事。名為魔羅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《法華經》云︰「佛言︰若有女人聞是經典，如說修行，於此命終，即往安樂世界，阿彌陀佛、大菩薩眾，圍繞住處。生蓮華中，寶座之上。不復為貪欲所惱；亦復不為瞋恚愚癡所惱；亦復不為驕慢嫉妒諸垢所惱。得菩薩神通無生法忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《十往生經》云︰「佛言，若有眾生，念阿彌陀佛，願往生者，彼佛即遣二十五菩薩，擁護行者。若行若坐，若住若臥。若晝若夜一切時，一切處，不令惡鬼惡神，得其便也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《淨土修證儀》云︰「十乘之理觀，能發九境之魔事。以五蘊生死迷暗之法為境故。淨土之事觀，以彌陀果入清淨之功德為境故，永絕魔事。心無邪念時，則聖境現前，光明發顯。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《論註》曰︰「性是本義。言此淨土，隨順法性，不乖法本。又言，性是必然義，不改義。如海性一味。眾流入者，必為一味。海味不隨彼改也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《論註》云︰「諸往生者，無不淨色，無不淨心，畢竟皆得清淨平等無為法身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《會疏》曰︰「娑婆穢國，雜業所感，故以泥土瓦礫為地體。彼土專以無漏淨心所現，故以七寶為體。是布施持戒所攝取也。性不造作，故云自然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《智度論》曰︰「金、銀、毗琉璃、頗黎、車磲、瑪瑙、赤真珠（指珠極貴，非珊瑚也）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《魏譯》曰︰「其佛國土，自然七寶，金、銀、琉璃、珊瑚、琥珀、硨磲、瑪瑙，合成為地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《觀經》曰︰「琉璃地上，以黃金繩，雜廁間錯。以七寶界分齊分明。一一寶中，有五百色光。其光如華。又似星月，懸處虛空。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《往生論》云︰「備諸珍寶性，具足妙莊嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《往生論》云︰「究竟如虛空，廣大無邊際。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《論註》曰︰「如虛空者，言來生者雖眾，猶若無也。言十方眾生往生者，若已生，若今生，若當生，雖無量無邊，畢竟常如虛空，廣大無際，終無滿時。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《論註》曰︰「從菩薩智慧清淨業起，莊嚴佛事。依法性入清淨相。」又曰︰「性者，本義也。能生（性）既淨，所生（國界）焉能不淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《佛地論》曰︰「夜摩天者，謂此天隨時受樂，故名時分。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《有部毘奈耶四十六》曰︰「不思議業力，雖遠必相牽。果報成熟時，求避終難免。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《寶積經九十六》曰︰「閻羅常告彼罪人，無有少罪我能加。汝自作罪今日來，業報自招無代者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《普賢行願品》曰︰「菩薩自念，我於過去無始劫中，由貪瞋癡，發身口意，作諸惡業，無量無邊。若此惡業有體相者，盡虛空界不能容受。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《俱舍論九》曰︰「上至世尊無能遮抑，以業勢力最強盛故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《大集經》曰︰「眾生之行不可思議。眾生境界不可思議。」又臨濟曰︰「你欲識佛祖麼？只你能聽法的便是。」「每日多般用處，欠少什麼？六道神光，未曾間歇。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《法華經》曰︰「若人散亂心，入於塔廟中，一稱南無佛，皆已成佛道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《金剛頂經》曰︰「唯此佛剎，盡以金剛自性清淨所成，密嚴華藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《會疏》曰︰「行業之地者，是則彌陀如來大願、大行、大業成就之地也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《超世希有品》曰︰「但因順餘方俗，故有天人之名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a14">
    </a>
    <span style="color:#333399">
     光明遍照第十二
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、佛果平等，光明何異？望西師答曰︰「常同常別。諸佛妙德，內證雖同。本願別故，光有勝劣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《首楞嚴經》曰︰「大勢至法王子，與其同倫五十二菩薩，即從座起，頂禮佛足，而白佛言︰我憶往昔恆河沙劫，有佛出世，名無量光。十二如來，相繼一劫。其最後佛，名超日月光佛。彼佛教我念佛三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《九品往生阿彌陀三摩地集陀羅尼經》曰︰「是內坐十二曼陀羅大圓鏡智寶像，其名為一切三達無量光佛………智力三明超日月光佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、曇鸞大師《讚阿彌陀佛偈》曰︰「智慧光明不可量，故佛又號無量光。有量諸相蒙光曉，是故稽首真實明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、宋大慧禪師曰︰「只以此光宣妙法，是法即是此光明，不離是光說是法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《讚佛偈》云︰「有量諸相蒙光曉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《論註》曰︰「若遇阿彌陀如來光照………是等眾生，種種意業繫縳，皆得解脫入如來家，畢竟得平等意業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《讚阿彌陀佛偈》云︰「解脫光輪無限齊，故佛又號無邊光。蒙光觸者離有無，是故稽首平等覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、曇師讚曰：「光雲無礙如虛空，故佛又號無礙光。一切有礙蒙光澤，是故頂禮難思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、淨影曰︰「他光不敵，名無對光。」憬興曰︰「非諸菩薩之所及，故無對。」曇師《讚》曰︰「清淨光明無有對，故佛又號無對光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《首楞嚴經》曰︰「我真文殊，無是文殊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、淨影曰：「於法善照，名智慧光。」憬興曰：「光從佛無癡善根心起。復除眾生無明品心，故智慧。」又曇師《讚》云：「佛光能破無明闇，故佛又號智慧光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、淨影曰：「常照不絕，名不斷光。」憬興曰：「佛之常光，甯健荅q，故不斷。」曇師讚曰：「光明一切時普照，故佛又號不斷光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、淨影曰：「離垢稱淨。」憬興曰：「從佛無貪善根而現，亦除眾生貪濁之心，故清淨。」曇師《讚》曰：「道光明朗色超絕，故佛又號清淨光。一蒙光照罪垢除，皆得解脫故頂禮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、淨影曰：「能令見者心悅，名喜。」憬興曰：「從佛無瞋善根而生，能除眾生瞋恚慼心，故歡喜。」曇師《讚》曰：「慈光遐被施安樂，故佛又號歡喜光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《法華》曰︰「身意泰然，快得安樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、曇師《讚》曰：「佛光照耀最第一，故佛又號光炎王。三塗黑闇蒙光啟，是故頂禮大供應。」又「神光離相不可名，故佛又號無稱光。因光成佛光赫然，諸佛所歎故頂禮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《宗鏡錄》曰︰「安隱快樂者，則寂靜妙常。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、淨影曰：「過（超也）世間相，名超日月。」憬興曰：「日夜皕荂A不同娑婆二曜之輝，故超日月。」曇師讚曰：「光明照耀過日月，故佛號超日月光。」《超日明三昧經》曰︰「日之光明，照現在事。人物蠕動，百谷藥木，諸天龍神，皆因日成，普得茂活。日不能照二鐵圍間，亦不能照人心本，令開達也。但照有形，不照無形。超日明三昧，所以勝者何？殊照十方，無邊無際。三界五道，靡不徹暢。何況彌陀光明。故名超日月光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、淨影曰：「過世心想，故曰難思。過世言相，名無稱光。」憬興曰：「光非諸二乘等所測度，故難思。又非餘乘所堪說，故無稱。」又曇師讚曰：「其光除佛莫能測，故佛又號難思光。」「神光離相不可名，故佛又號無稱光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《鼓音聲王陀羅尼經》曰︰「爾時十方恆沙諸佛，皆共讚彼安樂世界，所有佛法不可思議。神通現代、種種方便不可思議。若能有信如是之事，當知是人不可思議。所得業報，亦不可思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《疏鈔》釋「不可思議」曰︰「此分為四︰一是施法廣大功德。謂無量壽、無量光、三寶道品種種等。二是神化周遍功德。謂水鳥樹林，咸宣妙法。衣食服用，受用自然。眾生皆具相好神變等。三是信受宿根功德。謂難信之法，能信受者，宿修無量善根等。四是果報難勝功德。謂即得往生；即得入上善會；即得不退轉地，畢竟成佛等。皆超越常情，故云不可思議。如《金剛般若》云︰『是經義不可思議，果報亦不可思議』是也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《疏鈔》曰︰「依謂同居即寂光。正謂應身即法身。因謂七日功成。果謂一生不退。亦復超越常情，故俱不可思議也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《彌陀要解》曰︰「不可思議，略有五義︰一、橫超三界，不俟斷惑。二、即生西方，橫具四土，非由漸進。三、但持名號，不假禪觀諸方便。四、一七為期，不藉多劫多生多年月。五、持一佛名，即為諸佛護念，不異持一切佛名。此皆導師大願行之所成就。故曰阿彌陀佛不可思議功德之利。」又曰︰「行人信願持名，全攝佛功德成自功德，故曰阿彌陀佛不可思議功德之利。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、印光大師讚歎此書曰︰「理事各臻其極。為自佛說此經來第一註解，妙極確極！縱令古佛再出於世，重註此經，亦不能高出其上矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《十住毘婆沙論》曰︰「善根者不貪不恚不癡。一切善法從此三生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《智度論三十》曰︰「一切善法，皆從三善法生增長。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《法華經》曰︰「眾生既信伏，質直意柔軟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《觀經》曰︰「無量壽佛有八萬四千相，一一相中，各有八萬四千隨形好。一一好中，復有八萬四千光明。一一光明，遍照十方世界念佛眾生，攝取不捨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《般舟讚》曰︰「不為餘緣光普照，唯覓念佛往生人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《望西師疏》曰︰「問︰人間行者，猶見光難。三途眾生，豈輒得見。答︰《心地觀經》云︰『以其男女追修福，有大金光照地獄。光中演說微妙法，開悟父母令發意。』孝子追善，向以如此。彌陀光益，豈唐捐乎！」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《吳譯》曰：「善男子、善女人，聞阿彌陀佛聲，稱譽光明。朝暮常稱譽其光明好，至心不斷絕。在心所願，往生阿彌陀佛國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《會疏》曰︰「日夜稱說（彌陀光明），至心不斷，是則生因也………。然則稱彼名號（彌陀聖號），至心信樂，是日夜稱說義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a15">
    </a>
    <span style="color:#333399">
     壽眾無量第十三
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《往生論》曰︰「天人不動眾（指極樂會眾），清淨智海生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《論註》曰︰「皆從如來智慧清淨海生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《維摩經》云︰「住不可思議解脫菩薩，斷取三千大千世界，如陶家輪，著右掌中，擲過恆沙世界之外。其中眾生，不覺不知己之所往。又復還置本處。都不使人有往來想。而此世界本相如故。」又「菩薩以一佛土眾生，置之右掌。飛到十方，遍示一切，而不動本處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《往生論》云︰「正覺阿彌陀，法王善住持。」又偈云︰「如來淨華眾，正覺華化生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a16">
    </a>
    <span style="color:#333399">
     寶樹遍國第十四
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《往生論》曰︰「備諸珍寶性，具足妙莊嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《往生論》中，「莊嚴地成就」，偈云︰「雜樹異光色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《定善義》曰︰「彼國林樹雖多，行行整直而無雜亂也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《會疏》曰︰「實謂果實，不差其處（洽在其位），故云相當。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《定善義》云︰「諸寶林樹，皆從彌陀無漏心中流出。由佛心是無漏故，其樹亦是無漏也。乃至亦無老死者，亦無小生者，亦無初生漸長者。起即同時頓起，量數等齊。何意然者，彼界住是無漏無生之界，豈有生死漸長之義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《會疏》曰︰「無漏清淨風，故云清風。應時而吹，故云時發。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》曰︰「願力所成，不藉鼓吹，故云自然相和。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a17">
    </a>
    <span style="color:#333399">
     菩提道場第十五
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《維摩經》曰︰「直心是道場。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《維摩經肇註》曰︰「閑宴修道之處，謂之道場也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《往生論》言︰「無量寶交絡，羅網遍虛空。種種鈴發響，宣吐妙法音。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《會疏》曰︰「耳根無垢為清。徹聽眾音曰徹。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《箋註》曰︰「惱，心所名。小煩惱地法之一。（無明、放逸、懈怠、不信、惛忱、掉舉此六者，名為大煩惱地法。）謂自己因自身知惡事為惡事而不改，執著至飽（飽者，滿也。）不用他人之諫言，但自懊惱煩悶也。又為二十隨煩惱之一。（貪、瞋、癡、慢、疑、惡見，名為根本煩惱。從根本煩惱流出者，名為隨煩惱。）謂追想過去之行事，或由現在之事物不滿於意，自懊惱之精神作用也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《唯識述記》曰︰「煩是擾義，惱是亂義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》云︰「仰唯道場樹者，正是正覺果滿之標幟也。名號者，即是本願成就之實體也。故願以聞名為得忍因。成就以見樹明其相。（謂彌陀大願既已成就，則以見樹證明得忍之事相。）彼聞名，即道場樹之妙聲。（如《小本》曰︰「聞是音者，自然皆生念佛念法念僧之心。」）此見樹，即阿彌陀之果德也。以此況彼，聞名得忍，益彌著明也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影》云︰「慧心安法，名之為忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《大乘義章十一》曰︰「於法實相，安住為忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《會疏》云︰「智行增進名法忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《淨影疏》曰︰「尋聲悟解，知聲如響，名音響忍，三地已還。捨詮趣實，名柔順忍，四五六地。證實離相，名無生忍，七地以上。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《彌陀疏鈔》曰︰「無生忍，略有二種︰（一）約法，（二）約行。約法，則諸無起作之理，皆曰無生。慧心安此，故名為忍。約行，則報行純熟，智冥於理，無相無功，曠若虛空，湛若渟海，心識妄惑，寂然不起，方曰無生。前說猶通諸地，後唯八地所專。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《華嚴十忍品》曰︰「若聞真實法，不驚不怖不畏，信解受持，愛樂深入，修習安住，是為第一隨順音響忍。」又曰︰「此菩薩，不見有法生，不見有法滅。何以故？若不生，則不滅。若不滅，則無盡。若無盡，則離垢。若離垢，則無壞。若無壞，則不動。若不動，則寂滅。………是為第三無生法忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《淨影疏》曰︰「皆無量壽佛威神力者，由彼如來現在威力，故獲三忍。本願力者，由其過去本願之力，故獲三忍。本願是總。餘四（滿足、明了、堅固、究竟）是別。滿足願者，願心圓備。明了願者，求心顯著。堅固願者，緣不能壞。究竟願者，終成不退。以此願故，生彼國者，悉得三忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《往生論》曰︰「觀佛本願力，遇無空過者。能令速滿足，功德大寶海。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《論註》曰︰「依本法藏菩薩四十八願，今曰阿彌陀如來自在神力。願以成力，力以就願，願不徒然，力不虛設。力願相符，畢竟不差。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a18">
    </a>
    <span style="color:#333399">
     堂舍樓觀第十六
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《新譯華嚴經音義》曰︰「精舍者，非以舍之精妙，名為精舍。由其精練行者之所居，謂之精舍也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《漢譯》曰︰「復以白珠、明月珠、摩尼珠，為交絡，覆蓋其上。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《往生論》曰︰「宮殿諸樓閣，觀十方無礙。雜樹異光色。寶欄遍圍繞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、曇師曰︰「宮殿樓閣，鏡納十方，寶樹寶欄，亙為映飾。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《玄贊二》云︰「於中往來，消食誦經。如經布綃之來去，故言經行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《法華經序品》云︰「未嘗睡眠，經行林中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《觀經》韋提希夫人請曰︰「我今樂生極樂世界阿彌陀佛所。唯願世尊，教我思惟，教我正受。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、善導大師註曰︰「言我思惟者，即是定前方便。思想憶念彼佛依正二報四種莊嚴也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《俱舍論廿八》曰︰「依何義故立靜慮名？由是寂靜能審慮故。審慮即是實了知義。如說心在定，能如實了知。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《慈恩疏》曰︰「阿鞞跋致者，阿之言無。鞞跋致言退轉。故《大品經》云︰『不退轉故，名阿鞞跋致。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《小本》曰︰「極樂國土，眾生生者，皆是阿鞞跋致。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《彌陀要解》曰︰「阿鞞跋致，此云不退。一、位不退。入聖流，不墮凡地。二、行不退。恆度生，不墮二乘地。三、念不退。心心流入薩婆若海。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、靈峰大師曰︰「十方佛土，無此名相，無此階位，無此法門。非心性之極致，持名之奇勛，彌陀之大願，何以有此！」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a19">
    </a>
    <span style="color:#333399">
     泉池功德第十七
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《觀經》曰︰「一一池水，七寶所成。………其摩尼水，流注華間，尋樹上下。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《稱讚淨土經》曰︰「何等名為八功德水。一者澄淨。二者清冷。三者甘美。四者輕軟。五者潤澤。六者安和。七者飲時除饑渴等無量過患。八者飲已定能長養諸根四大，增益種種殊勝善根。多福眾生，長樂受用。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰︰「優缽羅，此云青蓮華。缽曇摩，此云紅蓮華。拘牟頭，此云黃蓮華。芬陀利，此云白蓮華。小本所謂四色華也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《箋註》曰︰「西方之蓮，有青黃赤白四種。又隨未敷、開、落之三時而異名，芬陀利為白蓮華之正開敷者。又此華最大，花瓣數百，一名百葉花。《妙法蓮華經》之蓮華，即此白蓮華百葉之芬陀利華也。又此華多出於阿耨達池，人間無有，故稱為人中好華、希有華等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《會疏》曰︰「彼土人天，非水谷身。清淨成就，不須洗濯，何須水耶？唯是為隨意受樂，蕩除心垢故也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《法華》曰︰「止止不須說，我法妙難思。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《肇註維摩經序》曰︰「夫道之極者，豈可以形言權智，而語其神域哉！」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《小本》曰︰「聞是音者，自然皆生念佛念法念僧之心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《止觀三》曰︰「息義者，諸惡覺觀，妄念思想，寂然休息。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《此觀三》曰︰「法性寂然曰止，寂而常照曰觀。」又「無明即明，不復流動，故名為止。朗然大淨，呼之為觀。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《止觀輔行》曰︰「中道即法界，法界即止觀。止觀不二，境智冥一。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《仁王經》曰︰「一切法性真實空，不來不去。無生無滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《圓覺經》曰︰「一切眾生於無生中，妄見生滅，是故說名輪轉生死。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、清涼云︰「若聞無生者，便知一切諸法，皆悉空寂，無生無滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《法華經》曰︰「知諸法常無性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《華嚴大疏》曰︰「以有所作為，故名有為︰有為是無常。無所作為，故名無為。無為即是常也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《探玄記》曰︰「緣所起法，名曰有為。無性真理，名曰無為。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《法事贊》曰︰「極樂無為涅槃界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《止觀七》云︰「以無智慧故，計言有我。以慧觀之，實無有我。我在何處。頭足支節，一一諦觀，了不見我。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《原人論》曰︰「形骸之色，思慮之心，從無始來，因緣力故，念念生滅，相續無窮，如水涓涓（前浪去而後浪來）。如燈焰焰（新焰生而舊焰滅）。身心假合，似一似常（實則剎那之際，生滅無窮）。凡愚不覺，執之為我。寶此我故，即起貪瞋癡等三毒。三毒擊意（攻動意根），發動身口，造一切業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《大乘義章二》曰︰「法無性實（一切法皆無實性），故云無我。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《十地經》曰︰「無我智有二種，我空法空。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《金剛經》曰︰「通達無我法者，如來說名真是菩薩。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《光明文句五》曰︰「甘露是諸天不死之藥，食者命長身安，力大體光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《大日經疏》曰︰「今如來法王，亦復如是，為令佛種不斷故，以甘露法水，而灌佛子之頂，令佛種永不斷故。為順世法故，有此方便印持之法。從此以後，一切聖眾，咸所敬仰。亦知此人畢竟不退於無上菩提。定紹法王之位。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《秘藏記》曰︰「菩薩初地乃至等覺，究竟遷佛果時，諸佛以大悲水灌頂。即自行圓滿，得證佛果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《往生論註》曰︰「正直曰方。………依正直故，生憐愍一切眾生心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《法華經》曰︰「正直捨方便，但說無上道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《往生論註》曰︰「平等是諸法體相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《論註》曰︰「聞阿彌陀如來至德名號，說法音聲，如上種種口業繫縳，皆得解脫。入如來家，畢竟得平等口業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《法華科註四》曰︰「平等有二︰一者法等，即中道理。二者眾生等，即一切眾生，同得佛慧也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《小本》云︰「不可以少善根福德因緣得生彼國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《彌陀要解》云︰「菩提正道名善根。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《圓中鈔》疏曰︰「執持名號，發願往生，方名多善根也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《彌陀疏鈔》云︰「執著名號，願見彌陀。誠多善根、大善根、最勝善根、不可思議善根也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《往生論註》曰︰「相應者，譬如函（匣也）蓋（匣之蓋也）相稱也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《起信論》曰︰「以離念境界，唯證相應故（唯有實證，方能契入離念境界）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《華嚴論》曰︰「一念相應一念佛。一日相應一日佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、義寂云︰「非胎藏所生育。故自然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《會疏》曰︰「非妄業所感，佛願令然，故謂自然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、義寂曰︰「非飲食所長養，故虛無。非老死所殞沒，故無極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《嘉祥疏》曰︰「以神通無所不至，故無極之體。如光影，故虛無之身。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《會疏》曰︰「有而若無，縱任無礙，故名虛無之身。一得受生，無有終期，故名無極之體。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、憬興云︰「虛無、無極者，無障礙故，希有故。如其次第。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《小本》云︰「其佛國土，尚無惡道之名，何況有實。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《論註》曰︰「永離身心惱，受樂常無間。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a20">
    </a>
    <span style="color:#333399">
     超世希有第十八
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》曰︰「非有漏生滅身，故云超世。法性清淨身體，故云希有。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《往生論》曰︰「天人不動眾，清淨智海生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a21">
    </a>
    <span style="color:#333399">
     受用具足第十九
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《稱讚淨土經》曰︰「由彼界中諸有情類，無有一切身心憂苦，唯有無量清淨喜樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《大論》曰︰「有人言，能以百種羹供養，是名百味。餅種數五百，其味有百，是名百味。有人言，百種藥草藥果，作歡喜丸，人飲食，故百味。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《往生論》云︰「愛樂佛法味，禪三昧為食。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《論註》曰︰「是故興大悲願，願我國土，以佛法，以禪定，以三昧為食。永絕他食之勞。愛樂佛法味者，如日月燈明佛說《法華經》六十小劫。時會聽者，亦坐一處。六十小劫，謂如食頃。無有一人，若身若心，而生懈倦。以禪定為食者，謂諸大菩薩，常在三昧，無他食也。三昧者，彼諸人天，若須食時，百味嘉肴，羅列在前。眼見色，鼻聞香，身受適悅，自然飽足。食訖已化去。若（再）須（則）復現。其事（載）在經。是故言『愛樂佛法味，禪三昧為食。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《觀經》云︰「一一寶中有五百色光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《觀經》云︰「琉璃色中出金色光，玻璃色中出紅色光。………」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》云︰「形，其身大小。色，青黃等色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《會疏》曰︰「相交莊飾。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《會疏》曰︰「無五濁，故云清淨。無變易，故云安穩。塵塵不思議，故云微妙。永離身心惱，故云快樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a22">
    </a>
    <span style="color:#333399">
     德風華雨第二十
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《首楞嚴經》曰：「如來藏中，性風真空，性空真風，清淨本然，周遍法界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《觀經》曰︰「八種清風，從光明出。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》云︰「徐起，不遲不駛，適得其中。願力靈籟，性不造作，故云自然。」（籟者，指一切孔竅機括之類。又《中華大辭典》曰︰「《莊子齊物論》︰人籟則比竹，地籟則眾竅，天籟則人心自動，是已。」故知「願力靈籟」者，正表彌陀本願心力之自然功用。）
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《俱舍論廿六》云︰「待緣故非常。逼迫性故苦，違我見故空。違我見故非我。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《往生論》云︰「梵聲悟深遠。微妙聞十方。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《論註》曰︰「無欲故，非欲界也。地居故，非色界也。有色故，非無色界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》曰︰「溫謂溫和，雅謂雅正。香氣適人為溫，簡愛染香為雅（使人離愛染之香為雅）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《往生論》謂寶華布地，有二殊勝︰一為妙色殊勝，飄華有序，依色成聚。青黃赤白，皆隨其類。故曰「隨色次第，而不雜亂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《阿彌陀經》曰：「一晝夜六時雨天曼陀羅華」。
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《沙彌十戒儀則經》曰︰「若受齋食時不得過中午。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《要解》云︰「彼土依正，各有光明，不假日月，安分晝夜。且順此方，假說分際耳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《疏鈔》曰︰「彼土既無須彌，又無日月。常明不昏，晝夜無辨。唯以華開鳥鳴而為晝，華合鳥棲而為夜也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《彌陀通贊》曰︰「華開金沼，化生（指蓮池化生之人）為天曙之情。鳥宿瓊林，菩薩作時昏之想。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《圓中鈔》曰︰「以花開鳥鳴為曉，蓮合鳥棲為夜，竊恐猶是凡聖同居淨土氣分，與穢土將忘未忘之間。以眾生生者，多帶業往生故。若上之三土，則無此相也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a23">
    </a>
    <span style="color:#333399">
     寶蓮佛光第二十一
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《觀經》云︰「一一葉間，有百億摩尼珠王，以為映飾。一一摩尼珠放千光明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《觀經》云︰「無量壽佛有八萬四千相，一一相各有八萬四千隨形好。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰︰「凡西方淨土。以蓮華為佛事，故名蓮華藏世界。《小本》、《觀經》盛說之。今經（指魏譯本）亦以此結依正莊嚴。當知諸上莊嚴中，亦可有此不思議事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a24">
    </a>
    <span style="color:#333399">
     決證極果第二十二
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《彌陀疏鈔》曰︰「若和會之，當是日月雖存，以佛及聖眾光明掩映，與無同（同於無日月）耳。而以理揆之，無者為正。何者忉利以上，尚不假日月為明，何況極樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《稱讚淨土經》曰︰「唯有無量清淨喜樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《智度論四十五》曰︰「一者正定聚，必入涅槃。二者邪定，必入惡道。三者不定。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《釋大衍論一》云︰「有其三種︰一者，十信前，名邪定聚。不信業果報故。三賢（十住、十行、十迴向）十聖（十地）名正定聚。不退位故。十信名不定聚，或進或退，未決定故。（《大乘起信論》同此）。二者，十信前並十信，名邪定。大覺果，名正定。三賢十聖，名不定。三者，十信前，名邪定。十聖，名正定。十信三賢，名不定。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《淨影》云︰「位分不退，名為正定。莫問大乘小乘眾生，生彼國者，皆住正定。」並云︰「一切善惡凡夫，乘佛願力，生彼國者，處不退故。是名正定。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、憬興云︰「若生淨土，不問凡聖，定向涅槃，定趣善行，定生善道，定行六度，定得解脫，故唯有正定聚而無餘二也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《甄解》曰︰「《釋摩訶衍論》所謂正定聚，從佛果至十地三賢，皆名正定聚。淨土正定聚亦然。或現十地三賢等。其體必至滅度。但是一涅槃界之示現差別耳。約一法句，則十地三賢當相即是真實智慧無為法身也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《甄解》曰︰「此土正定聚，是密益，彼土正定聚，是顯益。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《無量壽經起信論》曰︰「如上種種莊嚴，種種佛事，無所從來，亦無所去。如水中月，如畫所現像，如幻所化人，皆以佛神力故。隨眾生心而出現故。當知一切眾生所有神力，本與如來無二無別。特無大願大行，發起勝因。不覺不知，沈淪永劫。若能一念迴光，方知家業具在。如入寶山，取之無盡。如遊香國，觸處蒙薰。要須親到方休，慎勿半途而廢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a25">
    </a>
    <span style="color:#333399">
     十方佛讚第二十三
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《圓中鈔》蘧庵師曰︰「出廣長舌，表無虛妄。無量劫來，口離四過，故感此相。」又曰︰「惟世尊多劫實語，故舌相廣長，超異常人。然有常相、現相不同。若常相者，縮之雖常在口，伸之則能覆面，上至髮際。此曾令外道生信。所示如此也。若夫現相，又有大小不同。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《圓中鈔》云︰「《法華》言高而不言廣。故曰上至梵世。此經言廣，而不言高。故曰遍覆三千大千世界。要知二經，大小相齊。但文互略，故各舉一邊。悉是表無虛妄。現此以敦聞者之信耳。又義，《法華》明豎出三界，故但言高。此經明橫出三界，故但言廣。若即豎而橫，即橫而豎，文雖互略，義必相齊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、慈恩師云︰「佛之舌相，證小，則覆面門，以至髮際。今覆大千，證大事也。」又云︰「菩薩得覆面舌相，故其言無二，悉真實故。則覆面之舌，已無妄語，況覆大千乎！」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《彌陀疏鈔》曰︰「誠實，明必可信。以誠則真懇無偽。實則審諦不虛。所謂獅子吼，無畏說，千聖復起不能易，萬世守之則為楷者也。」又云︰「純真絕妄，萬劫如然。言誠實者，孰過於是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《會疏》曰︰「雖諸佛所證，平等是一。念佛往生利益，彌陀不共妙法，故諸佛讓德，而令歸一佛。是第十七願成就也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《會疏》曰︰「是則第十八願成就。一部宗歸，唯在於斯。所以者何？雖四十八願皆殊勝，以念佛往生為最要。雖一一成就皆難思，而此成就為不共，故諸佛讚歎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《教行信證》曰︰「言聞者，眾生聞佛願生起本末，無有疑心，是曰聞也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《勝鬘寶窟上》曰︰「清淨心，淨者信也。起淨信之心，又不雜煩惱心，名為淨心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《彌陀疏鈔》曰︰「清涼大師云︰『高齊大行和尚，宗崇念佛，以四字教詔。謂信憶二字，不離於心。稱敬二字，不離於口』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《疏鈔》云︰「往生淨土，要須有信。千信即千生。萬信即萬生。信佛名字，諸佛即救，諸佛即護。心常憶佛，口常稱佛，身常敬佛，始名深信。任意早晚，終無再住閻浮之法。此策發信心，最為切要也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《會疏》曰︰「明往生正因，唯在信一念，不依念多少故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《教行信證》曰︰「言一念者，信心無二心，故曰一念，是名一心。一心則清淨報土真因也。獲得金剛真心者，橫超五趣八難道。必獲現生十種益。一者冥眾護持益，（乃至）十者，入正定聚益也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《成唯識論》云︰「信者，謂於實德能，深忍樂欲。心淨為性。何言心淨，以心勝故。如水清珠，能清濁水。又諸染法，各自有相。唯有不信，自相渾濁。復能渾濁餘心心所。如極穢物，自穢穢他。信正翻彼，故淨為相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《阿彌陀鼓音聲王陀羅尼經》曰︰「安樂世界，所有佛法，不可思議。神通現化，種種方便，不可思議。若能有信如是之事，當知是人不可思議。所得業報亦不可思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《要解》曰︰「唯有大智，方能諦信。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《安樂集》依《論註》立三心。一者淳心，信心深厚也。二者一心，信心純一也。三者相續心，信心相續不雜餘念也。並曰︰「若能相續，則是一心。但能一心，即是淳心。具此三心，若不生者，無有是處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《安樂集》謂︰「具此三心（信心）若不生者，無有是處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《信心銘》曰︰「信心不二，不二信心，言語道斷，非去來今。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《止觀五》曰︰「一心具十法界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《四帖疏》曰︰「至者真。誠者實。欲明一切眾生身口意業，所修解行，必須真實心中作。不得外現賢善精進之相，內懷虛假。貪瞋邪偽，奸詐百端。惡性難侵，（指惡性牢固。）事同蛇蝎。雖起三業，名為雜毒之善。亦名虛假之行。不名真實業也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《會疏》曰︰「凡就迴向，有自力迴向，有他力迴向。如迴自因行，趣向來果，是為自力。專投佛願，不用自策勵，是名他力。是非凡情迴向，故亦名不迴向。（不依自力，專靠他力，如是之迴向非凡情所能知，故稱之為不迴向。）《大品般若》云︰『菩薩如是迴向，則不墮想顛倒、見顛倒、心顛倒。何以故？是菩薩不貪著迴向故。是名無上迴向。』（凡情目之為不迴向，實則無上迴向。）」蓋淨土是他力法門，彌陀六字洪名與一乘願海均是他力。今依靠佛願，迴向，往生，是為無上迴向。是故能生一念淨信，將所有善根，至誠迴向，則「隨願皆生」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《會疏》曰︰「唯在信一念，不依念多少」。
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《要解》云︰「若信願堅固，臨終十念一念，亦決得生。若無信願，縱將名號持至風吹不入，雨打不濕，如銅牆鐵壁相似，亦無得生之理。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《彌陀疏鈔》曰︰「但有願者，無一不生。方知願力，如是廣大，焉可不信，焉可不願。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《無量壽經起信論》亦明「一念」與「至心迴向」之旨。論曰︰「一念至心迴向，即得往生。行者誠能一念信入，何須更論種種功勛。一切眾生流浪生死，惟此一念，更無二念。乃至發真歸元，成等正覺，唯此一念，亦無二念。《大智度論》云︰『行般若波羅蜜者，一念能散十方一切如恆河沙等三千大千世界大地諸山微塵。』一念之力，不可思議。如是念佛，即心是佛，即佛是心，非內非外，無縳無脫。盡山河大地、十方虛空，無一芥子許不是無量壽佛現身說法處。乃至離即離非，頓入如來大光明藏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a26">
    </a>
    <span style="color:#333399">
     三輩往生第二十四
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、曇鸞師《略論》云︰「生安樂土者，《無量壽經》中唯有三輩上、中、下。《無量壽觀經》中，一品分為上中下。三三而九，合為九品。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《淨影疏》曰︰「十方世界，諸人民，願生彼國，凡有三輩。總以標舉，如《觀經》中，粗分為三，細分為九。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、嘉祥《觀經疏》云︰「《無量壽經》但明三輩。此（指《觀經》）中開三輩為九輩。三輩者，謂上中下也。九輩者，於上品有三，中下亦三，故成九輩也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、憬興曰︰「今即合彼《觀經》九品，為此（本經）三輩，故其義其異。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、蓮池曰︰「三輩九品，正相配合，又何疑焉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《觀經疏》謂：「此經（《觀經》）九品，為令識位高下，即大本三輩也。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《疏鈔》曰︰「《草庵輔正解》曰︰『天臺以九品同三輩者，乃約位次相同，不約因行而言。則孤山、靈芝，皆不違天臺。所以然者，以天臺但約位次，則輩品正同。二師唯約行因，則止齊中上。各有所據，取義不同，故不違也。』克實而論，則煩惱不異菩提，始惡何妨終善。惡人即已成喜，豈不賢聖同科。三輩九品，正相配合。又何疑焉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《報恩論》曰︰「此經上輩當（當者，配合之義）出家。中下二輩當（同上）在家。乃從其多數，粗舉大凡。故云『凡有三輩』。《觀經》就此大凡，略開為九。而又極其優降，以括無量行因之不齊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《四帖疏》云︰「又看此《觀經》定善，乃三輩上下文意，總是佛去世後，五濁凡夫。但以遇緣有異，致令九品差別。何者。上品三人，是遇大凡夫。中品三人，是遇小凡夫。下品三人，是遇惡凡夫。以惡業故。臨終藉善，乘佛願力，乃得往生。到彼華開，方始發心。何得言是始學大乘人也。（古師謂下輩是大乘始學凡夫）若作此見，自失誤他，為害茲甚。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《無量壽經鈔》曰︰「憬興明許三輩九品，凡夫往生。故彼釋云︰『一、凡小往生。二、大聖往生。』言凡小者，指三輩。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《遊心安樂道》曰︰「又四十八願，初先為一切凡夫。後兼為三乘聖人。故知淨土宗意，本為凡夫，兼為聖人也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《毘婆沙論》云︰「家是煩惱因緣。夫出家者，為滅垢累，故宜遠離也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、玄惲師云︰「出家造惡極難，如陸地行船。在家起過即易，如海中汎舟。又出家修道易為，如海中汎舟。在家修福甚難，如陸地行船。然有心出家而身不出家。身出家而心不出家等。今身心俱出家。故云『捨家棄欲』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《無量壽經起信論》云︰「一切眾生由愛渴故，因有幻身。由幻身故，因有國土。捨家棄欲，愛渴淨故，國土亦淨。《大般若經》云︰『菩薩摩訶薩，志性好遊諸佛國土，應遠離居家。』故知出家為淨土正因，以遠離不淨故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《遊心安樂道》曰︰「無量壽經，說三輩因。上輩之中說有五句。一者捨家離欲而作沙門。此顯發起正因方便。二者發菩提心，是明正因。三者專念彼佛，是明修觀。四者作諸功德，是明起行。此觀及行為助滿業。（元曉師以念佛為助業，此說未穩，前已於明宗章辯之，茲不贅）。五者願生彼國，此一是願，前四是行。行願和合，乃得生故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《觀經》曰︰「韋提希與五百侍女，聞佛所說，應時即見極樂世界廣長之相，得見佛見身及二菩薩，心生歡喜，歎未曾有，豁然大悟，逮無生忍。五百侍女，阿耨多羅三藐三菩提。願生彼國。世尊悉記，皆當往生。生彼國已，獲得諸佛現前三昧。無量諸天，發無上道心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《報恩論》曰︰「劉遺民三度見佛，衣覆手摩，自當上品。非出家也。而凡蓮宗諸祖，及維摩、賢護等，一切緇素名德之往生者，可例知矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、道綽大師於發菩提心有四番議論，《安樂集》云︰「第一出菩提心功用者。《大經》云︰凡欲往生淨土，要須發菩提心為源。云何？菩提者，乃是無上佛道之名也。若欲發心作佛者，此心廣大，周遍法界。此心究竟，等若虛空。此心長遠，盡未來際。此心普備，離二乘障。若能一發此心，傾無始生死有淪。所有功德迴向菩提，皆能遠詣佛果，無有失滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十？、《菩提心論》曰︰「此菩提心，能包藏一切菩薩功德故。若修證出現，則為一切導師。若歸本，則是密嚴國土。不起於座，能成一切佛事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《安樂集》云︰「第二，出菩提名體者。然菩提有三種︰一者，法身菩提。二者，報身菩提。三者，化身菩提也。言法身菩提者，所謂真如、實相、第一義空。自性清淨，體無穢染。現出天真，不假修成，名為法身。佛體道本，名曰菩提。言報身菩提者，備修萬行，能感報佛之果。以果酬因，名曰報身。圓通無礙，名曰菩提。言化身菩提者，謂從報起用，能趣萬機，名為化身。益物圓通，名曰菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《安樂集》云︰「第三，顯發心有異者，今謂行者，修因發心具其三種︰一者，要須識達有無。從本以來自性清淨。二者，緣修萬行，八萬四千諸波羅蜜門等。三者，大慈悲為本。恆擬運度為懷。此之三因，能與大菩提相應，故名發菩提心。
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《大涅槃經》云︰「如是逆順入超禪已，復告大眾︰我以佛眼，遍觀三界一切諸法，無明本際，性本解脫。於十方求，了不能得。推本無故，所因枝葉，皆悉解脫。無明解脫故，乃至老死，皆得解脫。以是因緣，我今安住常寂滅光，名大涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《心王銘》曰︰「水中鹽味，色婼曳M，決定是有，不見其形。心王亦爾，身內居停。面門出入，應物隨情。自在無礙，所作皆成。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《涅槃經》云︰「一切眾生，皆有佛性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《心燈錄》云︰「所以古德都要人知有。若不知有，總是虛妄。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《彌陀要解》云︰「深信發願，即無上菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《安樂集》云︰「第四，問答解釋者。問曰︰若備修萬行，能感菩提，得成佛者，何故《諸法無行經》云︰『若人求菩提，即無有菩提。是人遠菩提，猶如天與地。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《大智度論》云︰「『若人見般若，是則為被縳。若不見般若，是亦為被縳。若人見般若，是則為解脫。若不見般若，是亦為解脫。』」龍樹菩薩釋曰︰「是中不離四句者為縳，離四句者為解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《彌陀要解》云︰「於一切方便之中，求其至真捷，至圓頓者，莫若念佛，求生淨土。又於一切念佛法門之中，求其至簡易，至穩當者，莫若信願專持名號。」又云︰「阿彌陀佛是萬德洪名。以名召德，罄無不盡。故即執持名號為正行，不必更涉觀想、參究等行，至簡易、至直捷。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《圓中鈔》云︰「今經所示，初心凡夫，但是有口能稱，有心能念，皆可修之。故知此經所示，乃至簡至易之法門也。」又曰：「若執持名號，不問閒忙，不拘動靜，行住坐臥，皆可修之。故知此經所示，乃至捷至徑之法門也。」又曰：「稱名之法，不擇賢愚，不揀男女，若貧若富，若貴若賤，皆可修之。故知此經所示，乃攝機至廣之法門也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《遊心安樂道》云︰「諸佛名號，總萬德成。但能一念念佛名者，即一念中，總念萬德。」又曰：「無始惡業，從妄心生；念佛功德，從真心起。真心如日，妄心如闇。真心暫起，妄念即除。如日始生，眾暗悉除。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《觀佛三昧經》云︰「佛勸父王行念佛三昧。父王白佛︰佛地果德，真如實相，第一義空，何因不遺弟子行之。佛告父王︰諸佛果德，有無量深妙境界，神通解脫，非是凡夫所行境界，故勸父王行念佛三昧。「父王白佛︰念佛之功，其狀云何？佛告父王︰如伊蘭林，方四十由旬，有一棵牛頭栴檀，雖有根芽，猶未出土。其伊蘭林，唯臭無香。若有噉其華果，發狂而死。後時栴檀根芽，漸漸生長。才欲成樹，香氣冒盛。遂能改變此林，普皆香美。眾生見者，皆生希有心。佛告父王︰一切眾生，在生死中，念佛之心，亦復如是。但能繫念不止，定生佛前。一得往生，即能改變一切諸惡，成大慈悲。如彼香樹，改伊蘭林」。
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《大悲經》云︰「一稱佛名，以是善根，入涅槃界，不可窮盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《稱揚諸佛功德經》云︰「若有得聞無量壽如來名者，一心信樂，持諷誦念………其人當得無量之福，永當遠離三途之厄。命終之後，皆得往生彼佛剎土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《文殊般若經》云︰「眾生愚鈍，觀不能解。但令念聲相續，自得往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《淨修捷要》讚念佛法門云︰「六字統攝萬法，一門即是普門。全事即理，全妄歸真。全性起修，全修在性。廣學原為深入，專修即是總持。聲聲喚醒自己，念念不離本尊。」又云︰「無量光壽，是我本覺。起心念佛，方名始覺。托彼依正，顯我自心。始本不離，直趨覺路。暫爾相違，便墮無明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《無量壽經起信論》云︰「須知持名一法，最為簡要。行者初發心時，貴有定課。每日或千聲，或萬聲，十萬聲。從少至多，由散入定。隨其念力，俱可往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《安樂集》云︰「稱名亦爾，但能專至，相續不斷，定生佛前。今勸後代學者，若欲會其二諦，但知念念不可得，即是智慧門。而能繫念相續不斷，即是功德門。是故經云菩薩摩訶薩，恆以功德智慧以修其心。若始學者，未能破相。但能依相專至，無不往生，不須疑也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《觀念法門》云︰「佛說一切眾生，根性不同，有上中下。隨其根性，佛皆勸專念無量壽佛名。問︰五種因緣（指五念門），皆是淨業。何特於念佛行，專置一向之言耶？答，此有三義︰一、謂諸行為廢而說，念佛為立而說。二、為助念佛之正業，而說諸行之助業。三、以念佛而為正，以諸行而為傍。故云一向也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《無量壽經起信論》曰︰「行者既發菩提心，當修菩薩行。於世出世間，所有一毫之善，乃至無邊功邊，悉以深心至誠心，迴向極樂。亦得名為一向專念。不必棄捨百為，乃名專念。以佛性遍一切處。有棄有捨，不名念佛故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《梵室偶談》云︰「又禪者欲生西方，不必改為念佛。但具信願，則參禪即淨土行也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、善導大師示曰︰「大聖悲憐，直勸專稱名字者，正由稱名易故，相續即生。若能念念相續，畢命為期者，十即十生，百即百生。何以故？無雜緣得正念故，與佛本願相應故，不違教故，願佛語故。若捨專念修雜念者，百中希（稀）得一二，千中希（稀）得三四。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《觀經》云︰五逆十惡之人，應墮惡道。臨命終時，遇善知識。「教令念佛。彼人苦逼，不遑念佛。善友告言，汝若不能念（指觀想）彼佛者，應稱無量壽佛。如是至心，令聲不絕，具足十念，稱南無阿彌陀佛。稱佛名故，於念念中，除八十億劫生死之罪。命終之時，見金蓮花，猶如日輪，住其人前。如一念頃，即得往生極樂世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《彌陀要解》云︰「深信發願，即無上菩提。合此信願，即為淨土指南。由此執持名號，乃為正行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《彌陀要解》云︰「若無信願，縱將名號持至風吹不入，雨打不濕，如銅牆鐵壁相似，亦無得生之理。修淨業者，不可不知也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《阿彌陀經》曰︰「眾生聞者，應當發願，願生彼國。」又曰：「若有信者，應當發願，生彼國土。」又云︰「若有人已發願，今發願，當發願，欲生阿彌陀佛國者，是諸人等，皆得不退轉於阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《稱讚淨土經》云︰「是善男子，或善女人，臨命終時，無量壽佛，與其無量聲聞弟子，菩薩眾俱，前後圍繞，來住其前。慈悲加祐，令心不亂。既捨命已，隨佛眾會，生無量壽極樂世界清淨佛土。」經中「慈悲加祐，令心不亂」是為淨宗之心髓。
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《法華文句》云︰「《胎經》云︰蓮華生者，非胎卵濕化之化生也，非化而言化也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《智度論》云︰「智慧箭勁利。破憍慢諸賊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《維摩經》云︰「以智慧劍。破煩惱賊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《心地觀經》云︰「法寶猶如智慧利劍，割斷生死，離繫縳故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、嘉祥《義疏》曰︰「第一謂上品上生。發菩提心，修行經七日，則生彼國。見彼佛身，聞說妙法，則悟無生法忍。當知此是七地無生也。第二，上品中生。不必讀誦大乘經。但善解義理，深信因果，不謗大乘。此功德願生彼國，即得往生彼國七寶池中大蓮華中。經一宿則開。經一小劫，得無生法忍。此亦是七地無生。前上品見佛聞法，則得無生。今中品經一小劫得無生也。第三，上品下生。此人亦信因果，不謗大乘。彼國華中一日一夜乃開。復經三小劫得百法明門，住歡喜地。今下品得初地無生，故知前上品是七地無生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《彌陀疏鈔》更謂上上品往生中，最上者可至八地。
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《鈔》云︰「則上上品中，從一地以至八地，已容多品，餘可知矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《觀經》謂上品上生者，「阿彌陀如來，與觀世音，大勢至，無數化佛，百千比丘聲聞大眾，無量諸天，七寶宮殿。觀世音菩薩執金剛臺，與大勢至菩薩，至行者前。阿彌陀佛放大光明，照行者身。與諸菩薩，授手迎接。觀世音、大勢至，與無數菩薩，讚歎行者，勸進其心。行者見已，歡喜踴躍。自見其身乘金剛臺，隨從佛後。如彈指頃，往生彼國。」又上品中生者「命欲終時，阿彌陀佛，與觀世音，大勢至，無量大眾眷屬圍繞。持紫金臺，至行者前。讚曰︰『汝行大乘，解第一義。是故我今來迎接汝。』與千化佛一時授手。行者自見坐紫金臺。合掌叉手，讚歎諸佛。如一念頃，即生彼國七寶池中。」又上品下生者，「行者命欲終時，阿彌陀佛，及觀世音，大勢至，與諸菩薩，持金蓮華，化作五百佛，來迎此人。五百化佛，一時授手。讚言︰『法子︰汝今清淨，發無上道心，我來迎汝。』見此事時。即自見身坐金蓮華。坐已華合。隨世尊後，即得往生七寶池中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、靈峰大師《要解》云︰「問︰『佛既心作心是，何不竟言自佛，而必以他佛為勝，何也。』答︰『此之法門，全在了他即自。若諱言他佛，則是他見未忘。若偏重自佛，卻成我見顛倒。又悉檀四益，後三益事不孤起。儻不從世界深發慶信，則欣厭二益，尚不能生，何況悟入理佛。唯即事持達理持，所以彌陀聖眾現前，即是本性明顯。往生彼土，見佛聞法，即是成就慧身，不由他悟。法門深妙，破盡一切戲論，斬盡一切意見。唯馬鳴、龍樹、智者、永明之流，徹底擔荷得去。』其餘世智辯聰，通儒禪客，盡思度量，愈推愈遠，反不若愚夫婦老實念佛者，為能潛通佛智，暗合道妙也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《無量壽經起信論》云︰「問︰『臨終見佛，為是自佛，為是他佛。若他佛者，即成魔業。若自佛者，想力所成，虛妄不實，云何往生。』答︰『自佛他佛，總成戲論。人我兩忘，自他不異。諸佛法身，湛然常寂。以本願故，感應道交，即自即他，無虛無實，唯一真如，周遍法界。眾生依於業緣，幻有分段。如居屋下，不見天日。念力誠堅，幻緣斯淨。如撤屋蔀，天日豁然。任運往生，還同本得。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《彌陀疏鈔》云︰「著事而迷理，類童蒙讀古聖之書。昏樨未開，僅能讀文，了不解義。所謂終日念佛，不知佛念者也。執理而遺事，比貧士獲豪家之券，自云巨富，不知數他人寶，於己何涉。所謂難知即佛即心，判然心不是佛者也。是故約理則無可念。約事，則無可念中，吾固念之。以念即無念，故理事雙修，即本智而能佛智。夫然後謂之大智也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《疏》云︰「然著事而念能相繼，不虛入品之功。執理而心實未明，反受落空之禍。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《鈔》曰︰「假使騁馳狂慧，耽著頑虛。於自本心，曾未開悟，而輕談淨土，蔑視往生，為害非細。所謂豁達空，撥因果，莽莽蕩蕩招殃禍者也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《略論》云︰「中輩生者，有七因緣︰一者，發無上菩提心。二者，一向專念無量壽佛。三者，多少修善，奉持齋戒。四者，起立塔像。五者，飯食沙門。六者，懸繒燃燈。七者，以此迴向，願生安樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《大乘義章十二》曰︰「防禁故名為戒，潔清故名為齋。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《四分律音義》曰︰「戒亦律之別義也。梵言三婆羅，此譯為禁。戒者亦禁義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《南山業疏》云︰「齋謂齊也。齊一其心。或言清也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、《會疏》云︰「齋戒，即八齋戒及攝大小諸戒。蓋夫戒是人師，道俗咸奉。心為業主，凡聖俱制，正法住滅，皆一由之。明比日月，尊譬寶珠。寧當抱渴而死，弗飲水蟲（指未經沙濾含蟲之水）。乃可被繫而終，無傷草葉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、彭際清居士曰︰「故知淨土資糧，全憑功德。功德之基，莫先持戒。以戒淨則心淨，心淨則土淨故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、《會疏》曰︰「安塔有其三義︰一表人勝，二令他信，三為報恩。《法華經》曰︰『諸佛滅度已，供養舍利者，起萬億種塔。金銀及頗梨。………或有起石廟，栴檀及沉水，木密並餘材，磚瓦泥土等。若於曠野中，積土成佛廟，乃至童子戲，聚沙為佛塔。如是諸人等，皆已成佛道。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、《法華經》云︰「若人為佛故，建立諸形像。刻雕成眾相，皆已成佛道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《造像功德經》曰︰「若人臨終發言造像，乃至如※麥，能除三世八十億劫生死之罪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、《六波羅蜜多經》云︰「以食施者，當施五事。云何為五︰一者施命。若人無食，難以濟命。二者施色。因得食故，顏色和悅。三者施力。以是食故，增益氣力。四者施樂。以此食故，身心安樂。五者施辯。若飢餓者，身心怯弱。言說謇訥，不能辯了。領食充足，身心勇銳。得大辯才，智慧無礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《會疏》曰︰「飯食沙門者，經云︰『正令得滿四天下寶，其利不如請一清淨沙門，詣舍供養，得利殊倍。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《百緣經》云︰「佛在世時，有婆多迦，過去曾作一長幡於尸佛塔上。從是以來，九十一劫，常有大幡覆陰其上，受福快樂。然後出家，得阿羅漢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《施燈功德經》云︰「佛告舍利弗︰或有人於佛塔廟諸形像而設供養故，奉施燈明，乃至以少燈炬，或酥油塗然（燃），持以奉施，其明唯照一道一階。舍利弗︰如此福德，非是一切聲聞、緣覺所能可知，唯佛如來及能知也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、《會疏》云︰「散花者，花開清淨。妙色妙香，散諸佛剎。若有花開，諸佛來坐。是故下界中以花為淨土。見色聞香，諸鬼神等嫌之，猶如糞穢色香故。（謂諸鬼以花之色香，同於糞便，故嫌之。）《陀羅尼集經》曰︰「若四部眾，以眾花散阿彌陀佛，發願誦咒者，得十種功德。何者為十︰一者，自發善心。二者，令他發善心。三者，諸天歡喜。四者，自身端正，六根具足，無有損壞。五者，死生寶池（指死後生於寶池中）。六者，生生世世生於中國及貴姓中。生值佛聞法，不生邊地及下姓中。七者，成轉輪王，王四天下。八者，生生世世常得男身。九者，得生彌陀佛國，七寶花上結跏趺坐，成阿鞞跋致。十者，成阿耨菩提。坐於七寶師子座上，放大光明。與阿彌陀佛等無有異也。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、《往生要集》曰︰「隨力辦於華香供具。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《會疏》曰︰「若人燒美香，魔倫趣他方。佛神歡喜守。修善必成就。如那乾訶羅國大王，遙向佛生國焚香作禮。香煙直至佛精舍，如白琉璃雲，繞佛七重，化作金臺。具如《觀佛經》說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、《大日經疏》曰︰「燒香是遍至法界義。如天樹王開敷時，香氣逆氣順風，自然流布。菩提香亦爾。隨一一功德，即為慧火所燒，解脫風所吹。隨悲願力自在而轉，普薰一切，故曰燒香。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、慈照宗主勸人發願偈於下︰「持戒無信願，不得生淨土，唯得人天福，福盡受輪迴。」又「發願持戒力，回向生樂國。如是各行持，千中不失一。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《會疏》曰︰「迴向願生者，如上諸善迴向，則必作生因。若不迴向，則不作生因。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《圓中鈔》曰︰「真佛者，彌陀之應身也。化身則從應身，又變化其身，而來接引。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、《會疏》曰︰「具如真佛者，如《觀經》中，上輩三人臨終時，皆言阿彌陀佛及與化佛來迎此人。故知真佛，指上輩所見佛也。餘例上可知。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、《往生論》曰︰「二乘種不生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、《淨影疏》曰︰「天親作往生偈，二乘種皆不得生。《觀經》宣說小乘眾生，亦得往生。其義云何？釋言︰言二乘種不得生者，就此國中，往去時說。小乘眾生先雖習得，臨欲去時，要發大心，方得往生。若用小心求生彼國，無得去理。為是天親言，二乘種不得往生。問云︰若言去用大心，何故至彼證入小果。釋言︰由其本習小乘多故。本在此處，多學觀察苦、無常等。至彼聞說苦、無常等，即便悟解。故證小果。以本垂終發大乘心，求生彼故。在彼國中，得羅漢已，即便求大（迴小向大）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、《淨影疏》曰︰「然此三輩，人位雖殊。至欲往生，齊須發心求大菩提，專念彼佛，迴向發願，方得往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、《望西疏》曰︰「三輩俱有夢見眼見故。」《覺經》中說上輩云︰「於其臥睡中，夢見無量清淨佛，及諸菩薩、阿羅漢。其人壽命欲終時，無量清淨佛，則自與諸菩薩、阿羅漢，翻飛行迎之。」《觀經》說，「化佛來迎。惡人尚爾，況善人耶？
   </p>
   <p class="MsoPlainText" style="margin-left:24.0pt;text-indent:-24.0pt;">
    八五、《會疏》曰︰「夢見彼佛者，如《觀經》下三品人。命促剎那，獄火來現。雖佛來迎，彷彿不明，猶如夢中故。若不爾者，何至臨終，得安閑神遊乎？」
   </p>
   <p class="MsoPlainText" style="margin-left:24.0pt;text-indent:-24.0pt;">
    八六、《覺經》（即《漢譯》）云︰『（其三輩者．．）當斷愛欲，無所貪慕。慈心精進，不當瞋怒。齋戒清淨。如是清淨者，當一心念欲生無量清淨佛國。』
   </p>
   <p class="MsoPlainText" style="margin-left:24.0pt;text-indent:-24.0pt;">
    八七、嘉祥《觀經義疏》曰︰「上品修大乘因故，所以得大乘果。中品修小乘因故，還得小乘果。下品現在雖不修大乘善及小乘善。但彼臨終時，遇善知識，為說大乘妙法。以聞大乘故，得大乘果也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八八、《稱揚諸佛功德經》云︰「若有得聞無量壽如來名者，………命欲終時，一心信樂，念不忘捨，阿彌陀佛將諸眾僧，住其人前，魔終不能壞斯等正覺之心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八九、《鼓音王經》云︰「若有四眾，能正受持，彼佛名號，臨命終時，阿彌陀佛，即與大眾，往此人所，令其得見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九十、《華嚴經》云︰「如來有十種佛事。一者若有眾生，專心憶念，則現其前。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九一、蓮池《疏鈔》云︰「古謂佛無去來。云何有佛，現在其前。答︰感應道交，不妨不來而來，無見而見。故永明謂『知幻非實，則心佛兩忘。不無幻相，則不壞心佛。』又云︰『法身真佛，本無生滅。從真起化，接引迷根。』此乃如來本願功德，令彼有緣眾生，專心想念，能於自心見佛來迎。不是諸佛實遣化身而來迎接。則佛身湛然常寂，眾生見有去來。如鏡中形，非內非外如夢中事，不有不無。又經云：『應以佛身而得度者，即現佛身而為說法。』亦此意也。是故水清則月自來，心淨則佛自現。所謂感應道交難思議也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九二、《圓中鈔》云︰「凡是見佛，須論感應。若平居參禪，或修空觀。既宗掃蕩，佛亦不立。苟有所見，悉為魔境。或功用顯著，心佛自現。亦須觀空，弗生著相。今既念佛，求生極樂。臨終見佛，此因妙感。復由生佛本是一體，感應道交，法爾如是。若不明此，妄論邪談，不唯自障，兼亦障人。於此法門，大成罪過。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九三、蕅益《要解》云︰「十萬億土，不出我現前一念心性之外。以心性本無外故。又仗自心之佛力接引，何難即生。如鏡中照數十層山水樓閣，層次宛然，實無遠近。一照俱了，見無先後。『從是西方，過十萬億佛土，有世界名曰極樂。』亦如是；『其土有佛，號阿彌陀，今現在說法。』亦如是；『其人臨命終時，阿彌陀佛與諸聖眾，現在其前。是人終時，心不顛倒，即得往生阿彌陀佛極樂國土。』亦如是。當知字字皆海印三昧，大圓鏡智之靈文也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九四、元曉師據《魏譯》，於《無量壽經宗要》論云︰「下輩之內，說二種人。二人之中，各有三句。初人三者︰一者，假使不能作諸功德，當發無上菩提之心。是明正因。二者，乃至十念，專念彼佛。是助滿業。三者，願生彼國。此願前行和合為因，是明不定性人也。第二人中，有三句者︰一者，聞甚深法，歡喜信樂。此句兼顯發心正因。但為異前人，舉其深信耳。二者，乃至一念念於彼佛。是助滿業。為顯前人無深信故，必須十念。此人有深信故，未必具足十念（竊按元曉師之說乃專據《魏譯》。若就本經，則一念得生者，全因獲得一念淨心也。從一心中，念佛一聲，頓即與彌陀本願相應，故臨終即得往生。）三者，以至誠心，願生彼國。此願前行和合為因。此就菩薩種性人也。（正是《唐譯》中『住大乘者』）」
   </p>
   <p class="MsoPlainText" style="margin-left:24.0pt;text-indent:-24.0pt;">
    九五、《報恩論》曰︰「謹按此段十念往生，專指住大乘者言之。大乘如禪宗得破參，及讀一切大乘經典，得解悟者皆是。甚人不專修淨土。如智者，永明之類。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九六、《教行信證》曰︰「言一念者，信心無二心。故曰一念。是名一心。一心則清淨報土真因也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九七、《信心銘》曰︰「信心不二，不二信心。言語道斷，非去來今。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九八、《圓中鈔》曰︰「持名一心不亂者，因也。得一念者，約行成而為言也。此一念之力，有伏惑之功。臨終正念，自然現前，往生淨土必矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九九、《圓中鈔》云︰「此一念之力，有伏惑之功，臨終正念，自然現前。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一ＯＯ、《彌陀疏鈔》曰︰「聞佛名號，常憶常念。以心緣歷，字字分明。前句後句，相續不斷。行住坐臥，唯此一念，無第二念。不為貪瞋煩惱之所雜亂。事上即得，理上未徹。惟得信力，未見道故。名事一心也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ一、《彌陀要解》云︰「不論事持理持，持至伏除煩惱，乃至見思先盡，皆事一心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ二、《彌陀疏鈔》云︰「聞佛名號，不惟憶念，即念反觀，體察究審，鞫其根源。體究之極，於自本心，忽然契合。以見諦故，名理一心也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ三、《彌陀要解》云︰「不論事持理持，持至心開見本性佛，皆理一心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ四、《彌陀疏鈔》云︰「執持名號，一心向往，即事一心。執持名號，還歸自心，即理一心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ五、《那先經》云︰「諸善之中，獨有一心，最為第一。一其心者，諸善隨之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ六、《彌陀疏鈔》曰︰「即此一心，全體是佛。又此一心，即定中之定故，即菩薩念佛三昧故，即達摩直指之禪故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ七、日本幸西氏云︰「一乘即弘願。弘願即佛智。佛智即一念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ八、義寂之《無量壽經疏》曰︰「此言念者，謂稱南無阿彌陀佛。經此六字頃，名一念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一Ｏ九、《觀經》謂下品下生者，「如是至心，令聲不絕，具足十念，稱南無阿彌陀佛。稱佛名故，於念念中，除八十億劫生死之罪。命終之時，見金蓮華，猶如車輪。如一念頃，即得往生極樂世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一Ｏ、彭際清曰︰「如實回心，一念念佛，無不往生，以佛本願力故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一一、《疏鈔》曰︰「故知至心念阿彌陀佛一聲，滅八十億劫生死重罪。良繇正指理一心故。人有疑言，罪既多劫，業重障深，久勤懺摩，漸積功德，庶可消亡。而念佛一聲，滅多劫罪。因微果巨，固所不信。今謂至心者，即一心也。若事一心，雖能滅罪，為力稍疏，罪將復現。多多之念，止可滅少少之愆。此之至心，正屬理一心。一心既朗，積妄頓空。喻千年闇室，豈以一燈，闇不速滅。故『一稱南無佛，皆已成佛道。不獨《妙法蓮華經》有之。《法華三昧觀經》云：『十方眾生，一稱南無佛者，皆當作佛。唯一大乘，無有二三。一切諸法，一相一門，所謂無生無滅，畢竟空相。』如上所說，非理一心而何？」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一二、《無量壽經宗要》︰「但有此念，更無他念。當念渡河，即是一念。此等十念，不雜餘念。行者亦爾，若念佛名，若念佛相等。無間念佛，乃至十念。如是至心，名為十念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一三、《安樂集》亦論十念往生云︰「汝謂一形惡業為重，以下品人十念之善為輕者，今當以義校量。輕重之義者，正明在心，在緣，在決定。不在時節久近多少也。一、云何在心？謂彼人造罪時，自依止虛妄顛倒心生（依妄心而生）。此十念者，依善知識方便安慰，聞實相法生（依實相而生）。一實一虛，豈得相比也。何者？譬如千歲闇室，光若暫至，即便明朗。豈可得言，闇在室千歲而不去也。是故《遺日摩尼寶經》云︰『佛告迦葉菩薩，眾生雖復數千巨億萬劫，在愛欲中，為罪所覆。若聞佛經，一反念善，罪即消盡也。』是名在心。二、云何在緣？謂彼人造罪時，自依止妄想，依煩惱果報眾生生。今此十念者，依止無上信心，依阿彌陀如來，真實清淨無量功德名號生。譬如有人，被毒箭所中，徹筋破骨。若聞滅除藥鼓聲，即箭出毒除。豈可得言彼箭深毒厲，聞鼓音聲，不能拔箭去毒也。是名在緣。三、云何在決定者？被人造罪時，自依止有後心、有間心生。今此十念者，依止無後心、無間心起。是為決定。又《智度論》云︰『一切眾生臨終之時，刀風解形，死苦來逼，生大怖畏。』是故遇善知識，發大勇猛心，心心相續，十念即是增上善根，便得往生。又如有人對敵破陣，一形之力一時盡用。其十念之善，亦如是也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一四、《安樂集》曰︰「十念相續，似若不難。然諸凡夫，心如野馬，識劇（劇者，甚於也）猿猴，馳騁六塵，何曾停息。各須宜發信心，預自剋念。使積習成性，善根堅固也。如佛告大王，人積善行，死無惡念。如樹先傾，倒必隨由也。若刀風一至，百苦湊身。若習先不在懷，念何可辦？各宜同志三五，預結言要。臨命終時，迭相開曉。為稱彌陀名號，願生安樂國。聲聲相次，使成十念也。譬如臘印之泥，印壞文成，此命斷時，即是生安樂國時，一入正定聚，更何所憂。各宜量此大利。何不預剋念也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一五、《彌陀要解》云︰「若無平時七日功夫，安有終臨十念一念。縱下下品逆惡之人，並是夙因成熟。故感臨終遇善友，聞便信願。此事萬中無一，豈可僥倖。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一六、蕅益大師曰︰「現前一句所念之佛，亦本超情離見，何勞說妙說玄。只貴信得及，守得穩，直下念去。或晝夜十萬，或五萬、三萬，以決定不缺為準。畢此一生，誓無變改，若不得往生者，三世諸佛便為誑語。」又云︰「要到一心不亂境界，亦無他術。最初下手，須用數珠，記得分明，刻定課程，決定無缺。久久純熟，不念自念。然後記數亦得，不記數亦得。若初心便要說好看看話，要不著相，要學圓融自在，總是信不深，行不力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一七、道綽大師云︰「若始學者，未能破相。但能依相專至，無不往生，不須疑也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一八、《安樂集》曰︰「若人稱念彌陀名號，能除十方眾生無明黑闇得往生者。然有眾生稱名憶念，而無明猶在，不滿所願者何意？答曰︰由不如實修行，與名義不相應故也。所以者何？謂不知如來是實相身，是為物身。復有三種不相應︰一者信心不淳，若存若亡故。二者信心不一，謂無決定故。三者信心不相續，謂餘念間故。迭相收攝。若能相續，則是一心。但能一心即是淳心。具此三心，若不生者，無有是處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一一九、《法華經譬喻品》曰︰「若有眾生，從佛世尊聞法信受，勤修精進，求一切智、佛智、自然智、無師智、如來知見、力無所畏；愍念安樂無量眾生，利益天人，度脫一切，是名大乘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二Ｏ、《十二門論》云︰「摩訶衍者，於二乘為上，故名大乘。諸佛最大，是乘能至，故名為大。諸佛大人乘是乘，故名為大。又能滅除眾生大苦，與（施）大利益事，故名為大。又以此乘能盡一切諸法邊底，故名為大。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二一、《寶積經廿八》云︰「諸佛如來正真正覺所行之道，彼乘名為大乘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二二、《中阿含經四十一》曰︰「清淨心，盡脫婬怒癡。成就於三明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二三、《觀經義疏》曰︰「第三品明惡有三人。初明作十惡。次明作四重。後明作五逆。不明謗法闡提（謗法稱為闡提），故名惡不盡。十惡四重五逆並得生西方。若是謗法闡提不得生也。闡提不信法，臨終雖為說有無量壽佛，彼終不信，故不得往生也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二四、《四帖疏》曰︰「如四十八願中，除謗法五逆者。………如來恐其造斯二遍。方便止言，不得往生。亦不是不攝也。………若造（經懺悔、發願、持佛名號），還攝得生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二五、《觀云》云：「臨終十念得生，已是萬萬中之一。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二六、《四帖疏》云：「謗法五逆，臨終能至心信樂念佛往生者，當為億億中之一也。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    一二七、《法鼓經》云︰「若人臨終，不能作念。但知彼方有佛，作往生意，亦得往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    一二八、《安樂集》云︰「當知如來有勝方便，攝護信心。謂以專意念佛因緣，隨願往生。」並讚云︰「若聞阿彌陀德號，歡喜讚仰心歸依，下至一念得大利，則為具足功德寶。設滿大千世界火，亦應直過聞佛名，聞阿彌陀不復退，是故至心稽首禮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a27">
    </a>
    <span style="color:#333399">
     往生正因第二十五
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《觀經》云︰「生彼國者，當修三福︰一者，孝養父母，奉事師長；慈心不殺，修十善業。二者，受持三歸，具足眾戒，不犯威儀。三者，發菩提心，深信因果；讀誦大乘，勸進行者。如此三事，名為淨業。佛告韋提希，汝今知不？此三種業，乃是過去、未來、現在三世諸佛淨業正因。」又曰︰「復有三種眾生，當得往生。何等為三︰一者，慈心不殺，具諸戒行。二者，讀誦大乘方等經典。三者，修行六念。迴向發願，願生彼國。具此功德，一日乃至七日，即得往生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《觀經約論》云︰「不讀大乘則不明佛心。不明佛心，則不契佛智。不契佛智，縱生彼國，不得見佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《普賢行願品》曰︰「菩薩若能隨順眾生，則為隨順諸佛。若於眾生尊重承事，則為尊重承事如來。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《報恩論》曰︰「凡是善行，皆可往生。但必常常念佛迴向，即轉世善為淨因。故佛說諸經，總兼世善。而此十善業，且特說專經（《十善戒經》）。以淨身三，口四，意三諸業，為修持根本也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《往生論》立「五念門」︰（１）禮拜門。（２）讚歎門。（３）作願門。（４）觀察門。（５）迴向門。
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《往生論》云︰「云何讚歎？口業讚歎，稱彼如來名。」又「彼觀察有三種︰何等三種？一者觀察彼佛國土莊嚴功德。二者觀察阿彌陀佛莊嚴功德。三者觀察彼諸菩薩莊嚴功德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《往生論》云︰「云何禮拜？身業禮拜阿彌陀如來應正遍知，為生彼國意故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《往生論註》曰︰「故知歸命即是禮拜。然禮拜但是恭敬，不必歸命。歸命必是禮拜。若以此推，歸命為重。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《往生論》云︰「若善男子、善女人，修五念門行成就，畢竟得生安樂國土，見彼阿彌陀佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《輔行二》曰︰「於法無染曰精，念念趣求曰進。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《華嚴大疏五》曰︰「精心於法，名之為精。精心務達，目之為進。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《大乘義章》曰︰「吝惜財法稱慳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《萬善同歸集》云︰「堅信根而拔疑刺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《唯識論》云︰「云何為信？於實德能深忍樂欲。心淨為性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《大乘義章》云︰「於三寶等，淨心不疑，名信。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《俱舍論》云︰「信者，令人澄淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《大論》曰︰「信為能入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a28">
    </a>
    <span style="color:#333399">
     禮供聽法第二十六
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》曰︰「聽聞受持彌陀所說經法，宣傳流布其道德化益也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《會疏》曰︰「五音相和，諷聲不邪，故云和雅。歌謂歌詠。歎謂讚歎也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《六波羅密經》曰︰「彌勒白佛云︰『何名為神通智慧。』佛言︰『神通者，能以通力見極微色，是名神通。以淨法眼，知色性空，亦不取著，是名智慧。復次，聞世間極微小聲，是名神通。於諸音聲，悟無言說，離諸譬喻，是名智慧。復次，能知一切有情心行，是名神通。了諸有情妄心非心，是名智慧。復次，於過去際，悉皆憶念，是名神通。了佛土空，是名智慧。復次，了知根性差別之相，是名神通。了勝義空，是名智慧。能知諸法，是名神通。了俗如幻，是名智慧。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、淨影曰︰「此通與慧，皆依法成故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、肇公註《維摩經》曰︰「言為世則謂之法，眾聖所由謂之明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《華嚴大疏》曰︰「如來通智遊入，故號門。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》曰︰「出入無礙名遊，能徹奧域為入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影疏》曰︰「窮本稱入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《維摩經》云︰「以諸淨國嚴飾之事，成己佛土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《會疏》曰︰「『應時』，應菩薩發願時。『欣笑』，授記之相。如來常住三昧，將欲說法，安祥而動。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《寶積經》云︰「諸佛常法，若授地獄眾生記時，爾時光明兩足下沒。乃至若授菩提記，爾時光明從頂上沒。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《嘉祥疏》曰︰「正行授記，表得時機，所以欣笑口出。還從頂入者，表吐言說，為物授至極法身之記也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《嘉祥疏》曰：「人天知相而歡喜。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《智度論》曰︰「如梵天王五種聲從口出︰一、甚深如雷。二、清徹遠聞，聞者悅樂。三、人心敬樂。四、諦了易解。五、聽者無厭。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《嘉祥疏》云︰「震雷能駭動物情，譬說法能動無明之識也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《淨影疏》曰︰「震法雷者，法無礙智化眾生也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《梵摩喻經》謂八音為︰「一最好聲。其聲哀妙。二易了聲。言辭辨了。三調和聲。大小得中（聞者和融，自然會於中道之理。）四柔軟聲。其聲柔軟（聞者喜悅，捨剛強意，自然入律。）五不誤聲。言無錯失。（聞者各得正見，離九十五種外道之邪非。）六不女聲。其聲雄朗。（聞者敬服，魔外歸順。）七尊慧聲。言有威肅，而世尊重，有慧人聲。（聞者尊重，智解開朗。）八深遠聲。其聲深遠，猶如雷震。（聞者皆證其深之理。）」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、喜祥師云︰「一響，二徹，三清，四柔，五哀，六亮，七和，八雅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《阿彌陀經》曰︰「其音演暢五根五力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《大智度論》曰︰「一切法，略說有三種︰一者有為法。二者無為法。三者不可說法。此三已攝一切法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《大智度論》曰︰「如夢者，如夢中無實事，謂之為實。覺已知無，而還自笑。」又曰︰「一切諸行，如幻欺誑小兒。屬因緣，不自在，不久住。」又曰︰「若深山狹谷中，若深絕澗中，空大舍中，若語聲，若打聲，從聲有聲，名為響。無智人謂為有人語聲。智者心念，是聲無人作。但以聲觸故，名為響。響事空能誑耳根。乃至菩薩知諸法為響。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《會疏》曰︰「如夢者，如夢所見，雖有種種事，畢竟不可得，諸法亦復如是。如幻者，如幻所現。雖似實化現，其體本寂滅，諸法亦復如是。如響者，如空谷響。雖因聲擊發，自性無所有，諸法亦復如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《淨影疏》謂此一偈︰「舉彼智願，記必得土。覺了一切如夢幻等，是舉智也。滿足諸願，是舉願也。成如是剎，記得土也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《會疏》云︰「雖經塵劫，猶如一念。雖在生死，猶如園觀。遂（成也，達也）則滿足妙願，建立妙土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《維摩經》云︰「雖知諸佛國，及與眾生空，而常修淨土，教化於群生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、。《金剛經》曰︰「一切有為法，如夢幻泡影。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《勝鬘經寶窋》曰︰「德者得也。修功所得，故名功德也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《圓覺經》云︰「本源清淨大圓鏡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《圓覺略疏序》曰︰「是眾生之本源，故曰心地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《法華玄義》曰︰「本極法身，微妙甚深。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《安樂集》曰︰「菩提者，乃是無上佛道之名也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《淨影疏》曰︰「舉彼智行，記必成佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《會疏》曰︰「一切有情非情，淨穢凡聖，名為諸法。性者不改義，其理體也。（諸法本具之體性，永無改變，乃其實際理體也。）因緣合成，假名諸法。（因緣和合，而現諸法，實皆虛妄，但是假名而已。）自性寂滅，體不可得，故云空無我。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《大乘義章一》曰︰「空與無我，眼目異名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《會疏》曰︰「專求者，是誓願義。如四十八願。如是剎，指極樂，勤希求也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《淨影疏》謂此一偈是︰「舉彼智願，記必得土。通達法性一切空無，是舉智也。前覺一切如夢幻等（指「覺了一切法，猶如夢幻響」。）是世諦智。此通（達諸）法性，一切空無（我），是真諦智。專求淨土，是舉願也。必成是剎，記得土也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《望西疏》謂︰「二智（俗諦真諦二智）雖殊，性空是同。雖知性空，而願淨土。」又曰︰「佛法不著有，不著無，有無（亦有亦無）亦不著，非有非無亦不著，不著亦不著。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《金剛經》曰︰「無我、無人、無眾生、無壽者，修一切善法，即得阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《會疏》曰︰「所以菩薩雖洞達三空，智無所著，而能大悲薰心，發願淨土。雖淨佛土，而常寂靜。是則即一法句（真實智慧無為法身）而二十九種（《往生論》謂極樂共二十九種莊嚴）。即二十九種而一法句之義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《會疏》曰︰「聞法樂受行者，聞彌陀所說法，受持奉行也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《淨影疏》曰︰「自於當來得妙淨土，名得淨處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《會疏》曰︰「清淨處即是淨土也。上所謂必成如是剎義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《會疏》云︰「至願者，彌陀尊攝土（國土）攝生（眾生）攝身（法身）願，本是至極難思。菩薩願同於此。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《淨影疏》曰︰「願己得土，同阿彌陀，名國無異。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a29">
    </a>
    <span style="color:#333399">
     歌嘆佛德第二十七
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《法華玄贊》曰︰「西域暑熱，人多持蓋，皆之花飾之。故名華蓋。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《俱舍論》曰︰「佛德者，諸有智者，思維如來三種圓德，深生愛敬。其三者何︰一、因圓德。二、果圓德。三、恩圓德。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《唐譯》云：「晨朝供養他方諸佛。」又云：「即於晨朝，還到本國。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《起信論》曰︰「問︰無量壽佛說法，為是純說一乘，為是兼說三乘？若純說一乘者，何得尚有聲聞眾等？若兼說三聖者，何云二乘不生彼國？答︰純是一乘，別無三乘。豈獨佛在七寶講堂，純是一乘。乃至一一花中，一一光中，風聲水聲，諸音樂聲，亦純說一乘，更無三乘。如《妙法蓮華經》云︰『十方世界中，尚無二乘，何況有三。』特以眾生根智有差，所聞各異，所證不同。故前文言，或聞佛聲，或聞法聲，或聞僧聲，或寂靜聲，空無我聲，乃至甘露灌頂等聲。其得聞者，或證須陀洹果、斯陀含果、阿那含果、阿羅漢果，乃至不退轉地菩薩。具如他譯本說，是即順餘佛土，寄四果名。實則決定成佛，不取有餘涅槃。以能回小向大故。佛本願故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《會疏》曰︰「自然供養，不有為法故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a30">
    </a>
    <span style="color:#333399">
     大士神光第二十八
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、曇鸞師曰︰「田舍間人，不簡縱橫長短。咸謂橫舒兩手臂為尋。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《心經略疏》曰︰「於事理無礙之境，觀達自在，故立此名（觀自在）。又隨機往救，自在無失，故以為名（觀世音）。前釋就智，後釋就悲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《千手千眼大悲心羅尼經》曰︰「觀世音菩薩，不可思議威神之力，已於過去無量劫中，已作佛竟，號正法明如來。大悲願力，為欲發起一切菩薩，安樂成熟諸眾生故，現作菩薩。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《觀音三昧經》云︰「觀音在我前成佛，名正法明如來。我為苦行弟子。」（此中之「我」，即釋迦如來。）
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《首楞嚴經》曰︰「觀世音菩薩於無量劫前，於古觀世音如來，受如幻聞薰聞修金剛三昧法。從聞思修入三摩地，返聞自性，得無上道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《觀經》謂大士頂上圓光中「有五百化佛如釋迦牟尼，一一化佛，有五百化菩薩，無量諸天以為侍者。」又「眉間毫相，備七寶色，流出八萬四千種光明，一一光明有無量無數百千化佛。一一化佛，無數化菩薩以為侍者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《觀經》曰︰「以智慧光，普照一切，令離三途，得無上力。是故號此菩薩為大勢至。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《悲華經》曰︰「由汝願取大千世界故，今字汝大勢至。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《思益經》曰︰「我（大勢至菩薩）投足之處，震動三千大千世界及魔宮殿。故名大勢至。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《觀經》又云︰「此菩薩（大勢至）行時，十方世界一切震動。當地動時，有五百億寶華，一一寶華，莊嚴高顯，如極樂世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《大日經疏五》曰︰「如世國王大臣，威勢自在，名為大勢。言此聖者（大勢至），以至得如是大悲自在之位，故以為名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《觀經》謂大士︰「於肉髻上有一寶瓶，盛諸光明，普現佛事。餘諸身相，如觀世音，等無有異。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《法華經普門品》曰︰「苦惱眾生一心稱名，觀世音菩薩即時觀其音聲，皆得解脫。」又曰︰「是觀世音菩薩摩訶薩，於怖畏急難之中，能施無畏。是故此娑婆世界，皆號之為施無畏者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a31">
    </a>
    <span style="color:#333399">
     願力宏深第二十九
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《觀經》曰︰「擐大甲胄，以宏誓功德而自莊嚴。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《小本》云︰「無有眾苦，但受諸樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a32">
    </a>
    <span style="color:#333399">
     菩薩修持第三十
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》云︰「夫有定而無慧，則同二乘沉空。有慧而無定，則同外道邪惡。故雙舉之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《魏譯》曰︰「無量壽佛威神功德，不可思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《二教論上》云︰「法佛談話，謂之密藏，言秘奧實說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《僧史略》曰︰「密藏者，陀羅尼法也。是法祕密，非二乘境界，諸佛菩薩，所能遊履也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《探玄記》曰︰「調者調和，伏者制伏。謂調和控御身口意業，制伏除滅諸惡行也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《法華經》曰︰「眾生既信伏，質直意柔軟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《大智度論》曰︰「阿羅漢、辟支佛，雖破三毒，氣分不盡。譬如香在器中，香雖去，餘氣故在。又如草木薪，火煙燒出，炭灰不盡，火力薄故。佛三毒永盡無餘，譬如劫盡火燒須彌山，一切地都盡，無煙無炭。如舍利弗瞋恚餘習，難陀淫欲餘習，畢陵伽婆蹉慢餘習。譬如人被鎖初脫時，行猶不便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《魏譯》謂彼土諸大士，「究竟一切菩薩所行，具足成就無量功德」。
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《會疏》曰︰「七覺支者，（一）擇法覺分。智惠（慧）觀諸法時，善能簡別真偽，不謬取諸虛偽法，故名擇法。（二）精進覺分，精進修諸道法時，善能覺了，不謬行於無益之苦行，常勤行在真法中，故名精進。（三）喜覺分，若心得法喜，善能覺了此喜，不依顛倒之法而生歡喜，住真法喜，故名喜。（四）除覺分（即輕安覺支），若斷除諸見煩惱之時，善能覺了，除諸虛偽，不損真正善根，故名除。（五）捨（即前行捨）覺分，若捨所見念著之境時，善能覺了，所捨之境，虛偽不實，永不追憶，是為捨。（六）定覺分，若發諸禪定之時，善能覺了諸禪虛假，不生見愛妄想，是為定。（七）念覺分，若修出世道時，善能覺了，常使定慧均平。若心沉沒，當念用擇法、精進、喜等三覺分察起。若心浮動時，當念用除、捨、定等三覺分攝。故念覺常在兩楹之間，調念中適，是為念。此七通名覺分，能到菩提一分故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《彌陀疏鈔》曰︰「一正見者，《雅集》云︰若覺支時，所得真覺，以慧安立，諦理分明，無有謬誤故。二正思維者，見此理時，無漏心相應。思維等量，為令增長入涅槃故。三正語者，不唯心無邪思，以無漏智，攝口四業，住四善語故。四正業者，以無漏智，除身三種一切邪業，住清淨身業故。五正命者，以無漏智通除三業中五種邪命故。六正精進者，以無漏智，應勤行精進，趨涅槃道故。七正念者，無漏智於應念正道法及助道法，心不動失故。八正定者，以無漏智相應，正住於理，決定不移故。皆言正者，以不依偏邪名正。能至涅槃名道。若《華嚴離世間品》，則八正俱菩薩道。正見者，遠離一切諸邪見故。正思維者，捨妄分別心，隨順一切智故。乃至正定者，善入菩薩不思議解脫門，於一三昧中，出入諸三昧故。釋云據此文證，豈不玄深。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《智度論》云︰「三十七品無所不攝，即無量道品，亦在其中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《淨名》云︰「道品是法身因。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《涅槃》云︰「若人能觀八正道，即見佛性，名得醍醐。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《彌陀疏鈔》曰︰「道品是一，觀智大小，固無定也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《大智度論》曰︰「天眼所見，自地（自身所住之界，例如色界天以色界為自地）及下地（低於色界自地之界，例如欲界）六道中眾生諸物，若近若遠，若粗若細諸色，莫不能照。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《淨影疏》曰︰「一切禪定，名為天住。依禪得眼，故名天眼。能見眾生死此生彼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《智度論》曰︰「肉眼見近不見遠，見前不見後，見外不見內，見晝不見夜，見上不見下。以此等故求天眼。得是天眼遠近皆見，前後、內外、上下悉皆無礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、望西曰︰「緣俗諦智，能照法故，名為法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、憬興曰︰「法眼即以有智為體，能見眾生欲性心及諸佛法，故名法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《箋註》曰︰「分明觀達緣生差別之法，謂之法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《魏譯》曰︰「法眼觀察，究竟諸道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《三藏法數》云︰「法眼者，菩薩為度眾生，以清淨法眼，遍觀一切諸法，能知能行。謂因行是法，得證是道。亦知一切眾生種種方便門，令修令證也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、望西曰︰「緣真諦智，能照空（真空）理，故名慧眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、憬興曰︰「慧眼即以空智為體，照真空理。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《大乘義章》曰︰「言慧眼者，觀達為慧，慧能照矚，故名慧眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《淨影》曰︰「能見真空，故名見真。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《智度論》曰︰「慧眼能見破相空理及見真空。」又曰︰「為實相故，求慧眼。得慧眼，不見眾生，盡滅一異相。捨離諸著，不受一切法，智慧自內滅，是名慧眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《思益經》云︰「慧眼為見何法？答言︰若有所見，不名慧眼。慧眼，不見有為法，不無見為法。所以者何，有為法皆虛妄分別。無虛妄分別，是名慧眼。無為法空無所有，過諸眼道。是故慧眼，亦不見無為法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、憬興曰︰「一切種智為體，無法不照，故云具足。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《法華文句》云︰「佛眼圓通，本勝兼劣。四眼入佛眼，皆名佛眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《智度論》曰︰「慧眼、法眼、佛眼雖勝，非見眾生法。欲見眾生，唯以肉眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、義寂云︰「有肉眼，知障內色故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《淨影疏》曰︰「佛眼能見真實如來藏中，不空實性，名了法性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、憬興云︰「能與佛一切種智相應，覺了中道第一義，故云覺了法性。」又云︰「亦見佛性，故云覺法性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《華嚴演義鈔》曰︰「為道養生，先修肉眼。肉眼見粗，不能見細等，次修天眼。天眼見色，未見真境，故修慧眼。慧眼見理，未能見事，故修法眼。法眼未圓，故修佛眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《智度論》曰︰「菩薩摩訶薩，初發心時，以肉眼見世界眾生受諸苦患，心生慈悲，故求慧眼以救濟之。得是慧眼已，見眾生心相種種不同云何令眾生得是實法，故求法眼，引導眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、古云︰「得其一，萬事畢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《涅槃經》云︰「菩薩能如是得四無礙︰法無礙、義無礙、辭無礙、樂說無礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《勝天王般若經》云︰「無羞辯、無盡辯、相續辯、不斷辯、不怯弱辯、不驚怖辯、不共餘辯、無邊際辯、一切天人所愛重辯。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《勝鬘寶窟》曰︰「佛能以正法授與眾生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、淨影曰︰「諸法悉空，名為無相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《涅槃經》云︰「涅槃名為無相。以何因緣，名為無相？善男子︰無十相故。何等為十︰所謂色相、聲相、香相、味相、觸相、生、住、壞相、男相、女相。是名十相。無如是相，故名無相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《大乘義章》曰︰「彼此皆如，故曰如如。如非虛妄，故復經中亦名真如。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《文殊般若經》曰︰「若信一切法悉是佛法，不生驚怖，亦不疑惑。如是忍者，速得阿耨菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《大寶積經》云︰「乃至諸法本性與佛性等，是故諸法皆是佛法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《淨名經》曰︰「有無見反於法相，名為顛倒。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《金剛三昧經》云︰「入道多途，要不出二種︰一理入。二行入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《大集經》云︰「無礙智慧無有邊，善解眾生三世事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、《法華經化城喻》曰︰「如來無礙智，知彼佛滅度，及聲聞菩薩，如見今滅度。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《淨影疏》曰︰「解法如如，是其理解。………空同曰如。解知一切萬法皆如，名解如如。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、《大乘義章三》曰︰「言如如者，是前正智所契之理。諸法體同，故名為如。就一如中，體備沙界恆沙佛法，隨法辨如，如義非一，彼此皆如，故名如如。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《會疏》曰︰「如如是不一不異，不空不有之義。正是中道第一義諦相也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《會疏》曰︰「習（即集）即集諦，意亦兼苦。滅即滅諦，含道之言。因果相涉，故說四諦之教，即音聲方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《淨影疏》曰︰「善知習（即集）等，是其教解。習善之教，名習音聲。滅惡之教，名滅音聲。菩薩於此悉能善解，故名善知。於中巧知，故曰方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《嘉祥疏》曰︰「善知習滅音聲，明辭無礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《會疏》曰︰「明其離過，謂非世間無益之論等，專樂說出世大乘究竟了義故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《維摩經弟子品》曰︰「諸法究竟無所有，是空義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《大乘義章二》曰︰「空者，就理彰名，理寂名空。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《會疏》曰︰「般若妙慧，證寂滅平等，故云知一切法皆悉寂滅（空寂《魏譯》作寂滅）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《萬善同歸集》曰︰「教所明空，以不可得故，無實性故。是不斷之無。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《會疏》曰︰「生身者，是苦果依身，正是苦諦。煩惱、見思等惑，正是集諦。『二餘』者，即苦集餘殘也。菩薩能斷正使，及以習氣，無有餘殘。出過三界，離父母生身，有漏果縳悉斷盡。故云『俱盡』也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、憬興曰︰「生身，在報。煩惱，苦因。因果二餘，皆已盡故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《淨影疏》曰︰「生身，苦報。煩惱，惑因。此二殘餘，皆悉滅盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、《勝鬘經》曰︰「一乘即是第一義乘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、憬興曰︰「一乘者，即智雖有三，其極無二，故云一乘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、《法華經方便品》云︰「十方佛土中，唯有一乘法，無二亦無三，除佛方便說。」又云︰「唯此一事實，餘二則非真。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、《淨影疏》曰︰「乘是行用。行能運通，故名為乘。隨化多乘，就實不殊，是以言一。於此一乘，窮名究竟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《會疏》曰︰「彼岸，涅槃妙果也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、《淨影疏》曰︰「至於彼岸，涅槃果極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《淨影疏》曰︰「除妄顯真，名斷疑網。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《會疏》曰︰「斷除疑網，智惠（同慧）自生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《嘉祥疏》曰︰「決斷疑網者，能斷眾生疑。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、《心經》曰︰「無智亦無得。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、《智度論》曰︰「諸法實相中，決定相不可得故，名無所得。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《涅槃經》曰︰「無所得者，則名為慧。有所得者，名為無明。」又曰︰「有所得者，名生死輪。一切凡夫輪迴生死，故有所見。菩薩永斷一切生死，是故菩薩名無所得。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、《仁王良賁疏》曰︰「無所得心者，無分別智也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、《維摩慧遠疏》曰︰「菩薩破去情相，到無得處，名無所得。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《大乘義章十九》曰︰「知一乘真實之法，名為實智，了知三乘權化之法，名方便智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《大日經二》曰︰「諸佛甚希有，權智不思議。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、《唐譯》曰︰「得一乘道，無有疑惑，於佛教法，不由他悟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、《魏譯》作「慧由心出。」《淨影疏》釋云︰「真解發中，名慧心出。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、望西《無量壽經疏》曰︰「疑網既斷，實理忽證。彼能證智，不由他生，必由心出。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、《會疏》曰︰「斷除疑網，則智慧自生。由心者，無師自然智，而不由他悟。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、六祖惠能大師曰︰「密在汝邊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a33">
    </a>
    <span style="color:#333399">
     真實功德第三十一
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《華嚴》云︰「當願眾生，深入經藏，智慧如海。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《慧琳音義》曰︰「唐云妙高山。四寶所成，故曰妙。出過眾山，曰高。或云妙光山，以四色寶，光明各異照世故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《宋譯》云︰「堅固不動，如須彌山。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《魏譯》作︰「慧光明淨，超逾日月。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《會疏》云︰「超逾日月者，日月有虧盈，慧光不然。日月有出沒，慧光常明。日月不照心內，慧光能照。日月不周，慧光周遍故。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    六、憬興云︰「定淨滿德，如雪山也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》曰︰「以戒德喻雪山。戒德清淨，如大雪山。常潔白，能照眾生，令清涼故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影疏》云︰「雪山顯其定淨。諸德皆淨，名等一淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《往生論註》釋心業無分別云︰「如地負荷，無輕重之殊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《法華經》曰︰「我為世尊，無能及者。安穩眾生，故現於世。為大眾說，甘露淨法，其法一味，解脫涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《佛地論》曰︰「如來聖教，於諸外道，一切世間邪劣教中，最為真實。殊勝清淨，猶如醍醐，亦如甘露，令得涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《魏譯》曰︰「猶如虛空，於一切有，無有著故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《行事鈔資持記》曰︰「無所著者，離塵染故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《慧琳音義十五》曰︰「此樹端直無節，圓滿可愛，去地三丈餘，方有枝葉，其子微細。如柳花子，唐國無此樹。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《罪福報應經》曰︰「尼拘※樹，高二十里，枝布分圓，覆六十里。其樹上子數萬斛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《阿惟越致遮經》曰︰「能蔭五百車。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《大日經疏一》曰︰「伐折羅如來金剛智印。」又云︰「譬如帝釋手持金剛，破修羅軍，念此諸執金剛亦復如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《仁王經念誦儀軌上》曰︰「手持金剛杵者，表起正智，猶如金剛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《諸部要目》曰︰「不持金剛杵念誦，無由得成就。金剛杵者，菩提心義。能壞斷常二邊，契中道。中有十六菩薩位，亦表十六空為中道。兩邊各有五股，五佛五智義，亦表十波羅蜜，能攫十種煩惱，成十種真如。便證十地。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《資持記》云︰「言外道者，不受佛化，別行邪法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《天臺淨名疏》云︰「法外妄解，斯稱外道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《圓覺經集註》曰︰「心行理外，故名外道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《俱舍玄義》云︰「學乖諦理，隨自妄情，不返內覺，稱為外道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《大莊嚴法門經》曰︰「文殊師利問金色女，誰是外道。女言︰『於他邪說，隨順忍受，是名外道。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《百論》云︰「順聲聞道者，皆悉是邪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《淨名經》曰︰「直心是道場。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《往生論註》云︰「正直曰方，依正直故，生憐愍一切眾生心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《法華經方便品》曰︰「於諸菩薩中，正直捨方便，但說無上道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《法華文句》曰︰「五乘是曲而非直，通（教）別（教）傍偏而非正。今皆捨彼偏曲，但說正直一道也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《佛地論》曰︰「稱順機宜，故名善巧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《文句》曰︰「顯善權方便，明觀行精微。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《華嚴經》明十種善巧智︰（一）了達佛甚深善巧智。（二）出生廣大佛法善巧智。（三）宣說種種佛法善巧智。（四）證入平等佛法善巧智。（五）明了差別佛法善巧智。（六）悟解無差別佛法善巧智。（七）莊嚴佛法善巧智。（八）一方便入佛法善巧智。（九）無量方便入佛法善巧智。（十）無邊佛法無差別善巧智。故知十種善巧智，皆源於深入精微，徹盡心源，從根本智而差別智，故能了達出生、宣說、證入等等諸善巧智也。
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《勝鬘寶窟》曰︰「決定謂信也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《淨影疏》曰︰「專樂求法，心無厭足，自利方便。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《會疏》曰︰「菩薩求法為利他故，所得法必為他說。為一切眾生，經無量劫而無疲倦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《梵網經》曰︰「戒如明日月，亦如瓔珞珠。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《會疏》曰︰「法音高響，猶如鼓聲。威德摧邪，猶如勝幢。慧日照迷，猶如杲日。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、嘉祥師曰︰「建幢是戰勝之相，譬說法降魔得勝也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《淨影疏》曰︰「言擊法鼓，喻聞慧法。鼓聲遠被，名擊法鼓。建法幢者，喻思慧法，立義稱建，義出名幢。（指建立法義，彰顯於眾，為「建法幢」。）言曜慧日，除癡闇者，說修慧法，開眾生也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《華嚴經二》曰︰「如來智慧無邊緣，一切世間莫能測，永滅眾生癡闇心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《宗鏡錄》曰︰「以一心為宗，照萬法如鏡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《淨影疏》曰︰「以慧開人，名為導師。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《會疏》曰︰「為失道者，示其正路，故曰導師。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《金剛經》曰︰「當云何住，云何降伏其心？」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《淨影疏》曰︰「因力緣力，為第一門。起修所依。過去所修一切善行，能生今善，名為因力。近善知識聽聞正法，名為緣力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、望西云︰「宿世善根謂之因力。親近知識謂之緣力。因緣和合能起行故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《會疏》曰︰「因力者，菩提心正是佛道本因。能貫十方三世，令眾魔大慴怖故。緣力者，廣求知識，大聚諸善。此緣有轉凡入聖大威力故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、淨影云︰「起行之願，名為願力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、望西云︰「求菩提心，謂之願力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、《會疏》曰︰「願力者，四弘誓願能淨佛國土，成就眾生故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、羅什大師曰︰「堅固善心，深不可拔，乃名根也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《毘婆沙論》曰︰「善根者，不貪不恚不癡。一切善法從此三生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《彌陀要解》云︰「菩提正道，名善根。即親因。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《大悲經》曰︰「一稱佛名，以是善根，入涅槃界，不可窮盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《智度論》曰︰「奪慧命，壞道法功德善本，是故名為魔。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《淨影疏》云︰「自具智慧，能生物解，名世燈明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、《會疏》曰︰「照世間迷暗，故云為世明燈。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《探玄記》曰︰「生我福故，名福田。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《優婆塞戒經》明三福田︰（一）報恩福田，父母師長也。（二）功德福田，佛法僧三寶也。（三）貧窮福田，貧窮困苦之人也。供養此上三者，均能生福，故皆名福田。
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《淨影疏》云︰「能生物善，名勝福田。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《法華經授記品》曰︰「大雄猛世尊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《淨影疏》云︰「佛於世間，最為雄猛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《大乘義章》曰︰「化心不怯，名為無畏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、《涅槃經》曰︰「涅言不生，槃言不滅。不生不滅，名大涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、《維摩經》曰︰「法本不生，今則無滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、《十住毘婆沙論》曰︰「若隨聲聞地，及辟支佛地，是名菩薩死，則失一切利。若隨於地獄，不生如是畏。若隨二乘地，則為大怖畏。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a34">
    </a>
    <span style="color:#333399">
     壽樂無極第三十二
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》曰︰「莊嚴超絕，故云微妙。無有苦惱，故云安樂。無漏相，實相相故，故云清淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《淨影疏》曰︰「何不力勵為善求生，名『力為善』。『念道之』者，自然往生，名念『自然』也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰︰「『何不』二字，激勸之辭，即通二義。善有二種︰
   </p>
   <p class="MsoPlainText" style="margin-left:24.0pt;text-indent:-24.0pt;">
    一、稱名念佛，是名善本。二、廣行諸善，回向得生。念通二種︰念謂能念，道謂所念。道亦有二︰一、彌陀本願，是名他力大道。不藉自力修善，一超直入，故名自然。二、三乘所證道，無為自然，性不造作，故亦名自然。雖互二義，正在初義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《要解》云︰「從事持達理持。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《楞嚴經》曰︰「清淨本然」。
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《左雄傳》曰︰「容容多厚福。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《金剛經》云︰「應無所住而生其心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《文選宋玉賦》云︰「潰淡安而並入。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《大乘義章》曰︰「染愛塵境，名之為欲。」又曰︰「於緣欲受，稱欲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《俱舍論》云︰「欲，謂希求所作事業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《嘉祥疏》曰︰「羅之言攝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《唯識述記》曰︰「解謂離縳，脫謂自在。」又曰︰「言解脫者，體即圓寂。由煩惱障縳諸有情，恆處生死。證圓寂已，能離彼縳，立解脫名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、六祖曰︰「何期自性，本自清淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、百丈禪語︰「心性無染，本自圓成。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《往生論註》曰︰「無上者，此道窮理盡性，更無過者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、宗門《寶鏡三昧》曰︰「潛行密用，如愚如魯，只能相續，名主中主。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、高峰禪師曰︰「歸來仍是舊時人，不改舊時行履處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《大日經》曰︰「一身與二身，乃至無量身，同入本體。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、傅大士《心王銘》曰︰「水中鹽味，色婼曳M，決定是有，不見其形。心王亦爾，身內居停。面門出入，應物隨情。自在無礙，所作皆成。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、曹山（曹洞宗祖師）曰︰「祗要知有便是。無須當煩惱無明之時。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《淨名經》曰︰「即時豁然，還得本心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《菩薩戒經》云︰「我本元自性清淨，若識自心見性，皆成佛道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、湛愚老人曰︰「曹山自比六祖，祇是得此※柄。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《觀經》曰︰「一一寶珠有八萬四千光。一一光作八萬四千異種金色。一一金色，遍其寶土各作異相。或為金剛臺；或作真珠網；或作雜色雲。於十方面，隨意變現，施作佛事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《玄應音義》曰︰「此譯言高上作，謂高上於餘方也，亦言勝。」又云︰「俱盧洲，此云上勝，亦云勝生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《起世因本經》謂此洲「於四天下，比餘三洲，最上最妙最勝彼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《吳譯》作：「鬱單之自然，自然成七寶。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《華嚴疏鈔十三》云︰「鬱單越，此云勝生。以定壽一千歲，衣食自然故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《漢譯》作「鬱單成七寶。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《首楞嚴經》「元是菩提妙淨明體。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《會疏》曰︰「所證理是法平等，無有高下，故名無上下。豎深橫廣，無有邊際，故名無邊際。是則佛智所照也。著，明也。洞達，證入義也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《會疏》曰︰「是則佛智所照也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《嘉祥疏》曰︰「證果，無有形色好醜之異。洞達，是智。無邊際是真諦境。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《淨影疏》曰︰「但能念道，不簡（揀也）上下，同得往生。故言『著於無上下』也。若得生彼，神通洞達，無有邊際，故云『洞達無邊際』耳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《俱舍論》曰︰「勤謂令心勇悍為性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六《會疏》曰︰「欣求在己。己，自心，故云自求。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《會疏》曰︰「一時頓超三界，斷絕曠劫繫業，故云超絕，亦絕則超也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、《淨影疏》曰︰「下三惡道，名為惡趣。人天二道，名為善趣。今此約對彌陀淨剎，娑婆五道，齊名惡趣。地獄、餓鬼、畜生，是其純惡所向，名為惡趣；娑婆人天，雜惡所向，亦名惡趣。若依此方修習斷除，先斷見惑，離三途因，滅三途果。後斷修惑，離人天因，絕人天果。漸除不名橫截。若得往生彌陀淨土，娑婆五道，一時頓捨，故名橫截。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、《會疏》曰︰「必超絕去，非次第斷，故云橫截。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《嘉祥疏》曰︰「修菩提因，橫斷五道流轉，故惡道自閉塞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《會疏》曰︰「凡夫生彼，速升果地，故云無極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《淨影疏》曰︰「昇道無極，彰其所得。得道深廣，故無窮極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《嘉祥疏》云︰「去者既多，故云無窮極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《淨影疏》曰︰「修因即去，名為易往。無人修因，往生者尟，故云無人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《嘉祥疏》曰︰「只修十念成就，即得往生。而行者希。故云『易往而無人』也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、（一）淨影曰︰「其國不逆，彰前『易往』。自然所牽，彰前『無人』。娑婆眾生，久習蓋纏，自然為之牽縳不去，故彼『無人』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、法住師云︰「言自然所牽者，因圓果熟，不假功用自然招致故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、嘉祥云︰「修因竅招果，則為此果所牽也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a35">
    </a>
    <span style="color:#333399">
     勸諭策進第三十三
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》曰︰「夫物有本末，事有緩急。以辦了一大事為急務。譬如人入大城中，必先覓安下處，而後卻出幹事。扺暮昏黑，則有投宿之地。先覓安下處者，修淨土之謂也。扺暮昏黑者，大限到來之謂也。有投宿之地者，生蓮花中，不落惡趣之謂也。然諸人緩於火急之事，走不急之經營。大命將盡，雖悔何益。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《會疏》曰︰「人世炎炎，猶如火聚，故云劇惡極苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰︰「營謂經營，專力於事云務。以是勤勞其身，故云勤身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《會疏》曰︰「士農工商，為給自身，故云以自給濟。給，供給也。濟，周濟也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、義寂師曰︰「累念於既往，積慮於未至，故云累念積慮。常為欲心所驅役，嘈雜奔波，故云為心走使。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《嘉祥疏》以「心財相積不捨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、憬興曰︰「為心走使者，如渴鹿逐於陽炎，翳眼弄於空華，皆為愛水之心，不了病華，而走馳故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《會疏》曰︰「焚謂焚燒，兵火失火等難。漂謂漂流，洪水風波等難。劫奪，盜賊難。為怨家所消散，為債主所磨滅也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《普賢行願品》云︰「是人臨命終時，最後剎那，一切諸相悉皆散壞，一切親屬悉皆捨離，一切威勢悉皆退失。輔相大臣、宮城內外、象馬車乘、珍寶伏藏，如是一切無復相隨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、常云︰「萬般將不去，唯有業隨身。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《會疏》曰︰「怡聲下氣，言不違戾。溫良恭謙，面無顰蹙，是謂常和。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《會疏》曰︰「人情平時雖無憤恨，違境忽生，不時鬥諍，故云或時。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、憬興云︰「自當，即自受也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、憬興云︰「善變化即善趣報。惡變化即惡趣報。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《會疏》云︰「今世雖善果，（所作）業因惡，則來世變招殃過。現在雖惡報，所作善則後生化享福報。千變萬化，不可具述。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《嘉祥疏》曰︰「惡因得苦，善因得樂。其報易前也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《嘉祥疏》曰︰「作善者，天堂果報以待之。作惡者，刀山劍樹以待之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《涅槃經》云︰「迦葉︰譬如甘蔗，既被壓已，滓無復味。壯年盛色，亦復如是。既被老壓，無三種味︰一、出家味。二、讀誦味。三、坐禪味。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《嘉祥疏》謂︰世人以「死之祠祭殺生為凶，嫁娶等為吉。世人於此二事，競各為之。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《嘉祥疏》曰︰「身造惡故云身愚，心不信故云神闇。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《淨影疏》曰︰「身愚神闇，心塞意閉。生死善惡，自不能見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、憬興云︰「蒙又作矇。蒙，覆不明也。冥，闇昧無知也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、義寂釋此句曰︰「謂無所了知，觸事違犯。如小兒夜行，狂犬妄走，無所不作也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《會疏》曰︰「不顧後世。但求現樂，故云『各欲快意』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《淨影疏》曰︰「素不為善，明其無行。不識道德，彰其無解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《淨影疏》曰︰「生死之趣，不能自見，不識果也。善惡之道，不能自見，不識因也。於因於果，自心不識。他無語者，故永不解。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《大乘義章》曰︰「煩惱闇惑，結縳行人，故名為結。又能縳心，亦名為結。亦能結集一切生死故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《大乘義章》云︰「一點瞋心火，能燒功德林。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《嘉祥疏》謂：「上不順天心，下違閻羅王之意」。
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《淨影疏》曰︰「癡故起瞋，共相殘害，各懷殺毒，惡氣窈冥，為妄事等。」續云︰「造罪之人，宿罪之力，自然招集非法惡緣。隨而與之，恣其作罪。待其罪極，頓奪令盡。將入惡道，受苦無極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《會疏》曰︰「榮華不可保，會者定離散。愛欲不可常，盛者必衰故。顛倒妄樂，故無可樂者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、彭際清曰︰「一切世人以欲為樂，不知是苦。智者觀之，唯苦無樂。所以者何？以有為樂，無即是苦，不知有者無所因故。以得為樂，失即是苦，不知得者失所因故。以聚為樂，散即是苦，不知聚者散所因故。以生為樂，滅即是苦，不知生者滅所因故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《淨影疏》曰︰「智慧明達，得智勝也。功德殊勝，得福勝也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《涅槃經》云︰「常為心師，不為師心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《四十二章經》曰︰「慎勿信汝意，汝意不可信。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a36">
    </a>
    <span style="color:#333399">
     心得開明第三十四
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《韻會》曰︰「戒通作誡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《俱舍界品頌疏一》云︰「教是教授，令人修善。誠是誠勗，令人斷惡。斷惡修善，故名教誡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》云︰「教，上人被下之言。誡，誡約也。言徹實理，故云甚深。轉凡成聖，故云甚善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《會疏》云︰「解脫憂苦者，得聞要津，絕流浪憂。飽耽法樂，脫生死苦也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《法華經藥王品》曰︰「如佛為諸法王。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《法華譬喻品》云︰「我為法王，於法自在。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《淨影疏》云︰「光明徹照，自福殊勝。達空無極，自智殊勝。」復解「無極」曰︰「名感十方，有緣斯攝，名無窮極。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《彌陀要解》曰︰「不論至心散心，有心無心，或解不解，但彌陀名號，一經於耳，假使千萬劫後，畢竟因斯度脫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《會疏》曰︰「開發佛智，斷滅無明，故云開明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《淨影疏》云︰「敬荷佛恩，名為敬佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《會疏》曰︰「三業敬奉，是為敬。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《會疏》云︰「佛如善見藥，見聞悉得益。故為大善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《安樂集》云︰「若能常修念佛三昧，能除貪瞋癡。無問現在、過去、未來，一切諸障，悉皆除也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、蓮池、靈峰兩大師均云︰「佛號投於亂心，亂心不得不佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、憬興云︰「拔欲者，令離煩惱。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《淨影疏》曰︰「杜眾惡源，令離惡業。杜猶塞也。惡業是其惡道家本。名眾惡源。教之斷塞，目之為杜。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《望西疏》曰︰「杜眾等者，令斷惡業。流轉生死，惡業為源。故云之源。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《疏》曰︰「諸煩惱中，瞋恚為最，故云之源。亦指無明為之源。佛悉斷盡，更無餘殘。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《會疏》曰︰「無謀神化，常體性空，故為遊步。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、憬興云︰「天上人間，唯佛獨尊，故遊步三界。化之縱任，故無所拘礙。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《心地觀經》曰︰「自見己身三十六物惡露不淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《大論》中舉五種不淨︰謂種子、依處、當體、外相、究竟等五種，悉皆不淨。
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《十疑論》謂七種不淨︰一種子，二受生，三住處，四食噉，五初生，六舉體，七究竟。七種悉皆不淨。故於自身以及他身，實無可樂之處。純苦無樂，理應厭離。
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《會疏》曰︰「貪瞋癡為心垢，反之為三善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《箋註》曰︰「如言而行，如行而言，謂之忠信。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《彌陀要解》以「厭離娑婆，欣求極樂」為願。
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《勝鬘經上》曰︰「善本。本亦因也。欲以此善為菩提根，故名為本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《會疏》曰︰「『求願』者，願往生心也。『善本』通名諸善，別指稱名念佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《勸心往生論》云︰「今生榮華一期之程，結苦果於億劫。現世勤修須臾之間，開覺※於三明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、靈芝師釋極樂云︰「彌陀淨土，境界殊絕。聖賢同會，聞法悟道，壽命永劫，不退菩提。更有餘樂，不能過此，祇無諸苦，已為可樂，況具諸勝事，其樂何窮！」
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、《大乘義章》曰︰「追返名悔。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《略論》曰︰「五百歲中，常不見聞三寶安樂國土，謂之邊地，亦曰胎生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《嘉祥疏》曰︰「此中先誡斷惑，明懷疑生邊地。離佛前，遠至五百歲花不開。不開且不得至十方供養諸佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《會疏》曰︰「始終不退名精進。『求心所願』願求往生也。『疑惑』者，不了佛智故。『悔』是惡作，初信後疑，悔前信解，半途而廢。『自為過咎』者，『彼國不逆違』，自甘生邊地故。『諸厄』者，不見三寶，不聞經法故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《無量壽經鈔》曰︰「經說不同。謂《覺經》（即《漢譯》）及《大阿彌陀經》（即《吳譯》）中下輩攝（指中輩下輩皆有邊地。）今經（指《魏譯》）不爾，別說之。故諸師亦異。所謂曇鸞、元曉、法住、如湛等師，存不攝義。義寂、憬興、龍興、仁岳等師，存攝義也。各據一義，並不相違。但以此經，翻譯正本。曇鸞大師，我宗高祖。今須依之。即《略論》云︰『又有一種往生安樂，不入三輩。』夫三輩，則信心往生，亦所勸也。邊地即是疑心往生，亦所誡也。信疑勸誡，天地水火，何得相攝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《法華經》曰︰「漸漸習學，悉當成佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a37">
    </a>
    <span style="color:#333399">
     濁世惡苦第三十五
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《淨影疏》曰︰「五戒所防，殺、盜、邪淫、妄語、飲酒。是其五惡。造此五惡，於現世中王法治罪，身遭厄難，名為五痛。以此五惡，於未來世三途受報，說為五燒。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《嘉祥疏》曰︰「何故但明此五？由世人喜造，故偏彰。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、義寂曰︰「直趣菩提名端心，不求餘事名正意。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《嘉祥疏》曰︰「他土中多有勝緣，又復善報強勝，作善為易。此土無此二緣。『開化』即佛開導教化也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《嘉祥疏》云︰「降化其意者，悕（願也）心入道，令持五善故，順教修行。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《嘉祥疏》曰︰「『獲其福德』者，舉遠近二果，成其行也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《淨影疏》曰︰「由持五戒，於現在世，身安無苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影疏》曰︰「後世彌陀，終得涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、太賢曰︰「世間所畏，死苦為窮（極也），損他之中，無過奪命。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《會疏》曰︰「『強者伏弱』者︰能殺者為強，所殺者為弱。人畜皆然。『轉相剋賊』者︰『剋』謂制勝、殺害。『賊』謂賊害。如雀取螳螂，人亦取雀，故云『轉相』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、憬興曰︰「『剋』者殺也。『賊』者害也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《經音義》曰︰「無父曰孤，無子曰獨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、憬興云︰「孤者無父母，獨者無子女。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《會疏》曰︰「幽冥，所謂冥途黃泉也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《會疏》曰︰「脫人身，受鬼畜等身，故云『轉生受身』。四生轉變，云『改形』。六道生死，云『易道』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《嘉祥疏》曰︰「譬如王法者引喻況。報經在前，重苦在後。如似王法治罪，先杻械詣市殺之。先現報後入地獄，故云『極刑』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《無量壽經鈔》曰︰「有云第六識名魂神，第八識曰精識。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《會疏》曰︰「如八大地獄及長壽鬼云『或長』。如飛蛾蜉蝣等云『或短』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《會疏》曰︰「殺生等人，生生同出，彼此互害，報其怨恨也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、義寂云︰「作惡雖不樂欲苦果，苦果自應。修善雖不希望樂果，樂果自應。義同影響（指如影隨身，如響應聲）。然此多言自然者，為顯因果決定法爾。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《會疏》曰︰「因果必應，故云自然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《等不等觀雜錄》曰︰「經中淫多從女旁，專指男女事也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《嘉祥疏》曰︰「宰相之官，縱放臣下。用取萬民賄，枉取人物。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、義寂云︰「機謂幻惑，偽謂虛詐。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、憬興云︰「機者機關。即巧言令色，曲取君意，能行機偽。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《會疏》曰︰「三惡相資，熾發邪欲。吸引他財，欲積自己。故云『欲自厚己』也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《維摩經》曰︰「身孰為本，欲貪為本。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《會疏》曰︰「欲海深廣，不知厭足，無尊無卑，無富無貧，唯求收積。嘈雜奔波，故云欲貪等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、《會疏》曰︰「前不顧是非，後不顧譏嫌；亦前不顧明哲昭察，後不顧鬼神冥記；或亦前不顧過業，後不顧來報。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《嘉祥疏》曰︰「『無一隨者』，神識孤遊戲，財留在自界。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    三一、義寂云︰「謂善因及禍福果，皆追命根所生處也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三二、《晉譯華嚴經》曰︰「如人從生，有二種天，常隨侍衛。一曰同生。二曰同名。天常見人，人不見天。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三三、《藥師經》曰︰「有俱生神，具書罪福，與閻魔王。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三四、《嘉祥疏》曰︰「一切眾生皆有神，一名同生，二名同名。同生女在右肩上書其作惡。同名男在左肩上書其作善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三五、《五戒經》︰曰「三覆八校，一月六奏。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三六、《五戒經》曰︰「如是等日，天神記錄眾生善惡也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三七、《會疏》曰︰「幽有天神，識其科條，無毫釐差。故云『剋識』。識音志，即記也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三八、憬興云︰「以種子識功能不亡，名剋識。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三九、義寂云︰「所作善惡，非但自識內薰，天神外記。記在二處，安有赦乎？」
   </p>
   <p class="MsoPlainText" style="margin-left:24.0pt;text-indent:-24.0pt;">
    四十、《會疏》曰︰「世界安立，單陽不成，獨陰不育。夫婦相因相成。又父子相因，君臣相資。凡天地之間，無獨立義。故云『相因寄生』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四一、《會疏》曰︰「邪謂邪曲，惡謂罪惡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四二、《沙彌律》曰︰「在家五戒，惟制邪婬；出家十戒，全斷婬欲。但干犯世間一切男女，悉名破戒。乃至世人因欲，殺身亡家。出俗為僧，豈得更犯。生死根本，欲為第一。故經云『婬泆而生，不如貞潔而死』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四三、《無量壽經鈔》曰︰「夫婬欲者，流轉生死之根源矣。遠離解脫之因緣也。如大賢云︰『生死牢獄，婬為枷鎖。深縳有情，難出難故。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    四四、《智度論》云︰「婬欲者，雖不惱眾生，繫縳心故，立為大罪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四五、《瑜伽論》云︰「諸愛之中，欲愛為最。若能治彼，餘自然伏。如制強力，弱者自伏。然此欲法有三種過︰苦而似樂故；少味多災故；不淨似淨故。」又云︰「何耽剎那之微樂，應受永劫之大苦。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四六、《訶欲經》云︰「女色者，世間之枷鎖，凡夫戀者，不能自拔；女色者，世間重患，凡夫因之，至死不免；女色者，世間之衰禍，凡夫遭之，無厄不至。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四七、《會疏》曰︰「婬火內燃，胸熱心狂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四八、《淨影疏》曰︰「『交結聚』下，明造惡過。為婬造作殺盜等事，是其過也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四九、憬興云︰「公然劫取」也。「迫脅」者，以威力相恐懼，即豪奪也。是為盜惡。如是廣行殺盜之惡，只為「歸給妻子」取悅於一婦人，以圖「極身作樂」而已。
   </p>
   <p class="MsoPlainText" style="margin-left:24.0pt;text-indent:-24.0pt;">
    五十、望西云︰「極謂疲也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五一、義寂云︰「謂顯中作惡者，著於人。隱中作惡者，著於鬼故。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    五二、《會疏》曰︰「人謂人間，官吏刑罰。鬼謂鬼神，冥官照見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五三、《智論》曰︰「妄語者，不淨心欲誑他。覆隱實，出異語，生口業，是名妄語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五四、《大乘義章》曰︰「言不當實，故稱為妄。妄有所談，故名妄語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五五、《淨影疏》曰︰「口之四過，不應法故，通名妄語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五六、《四分律》云︰「彼此鬥亂，令他破也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五七、天臺云︰「遘扇彼此，乖和合也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五八、《大乘義章》云︰「言乖彼此，謂之為兩。兩朋之言依於舌，故曰兩舌。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五九、《法界次第》曰︰「惡言加彼，令他受惱，名為惡口。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六十、《大乘義章七》云︰「言辭粗野，目之為惡。惡從口生，故名惡口。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六一、《梵網》云︰「不見言見，見言不見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六二、《俱舍論》云︰「一切染心所發諸語，名雜穢語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六三、《大乘義章》曰︰「邪言不正，其猶綺色。從喻立稱，故名綺語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六四、《無量壽經箋註》云︰「綺語，一切含淫意不正之言詞也。後世騷人積習，多喜以美人香草寓言。凡涉於閨閣者，皆謂之綺語。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六五、《十業道章》云︰「說染言詞，名雜穢語。若不染心，綺飾文辭，歌讚實德，非不善也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六六、望西云︰「凡此妄語，世人喜犯，不顧來報。如南山云︰『此戒人多喜犯。良由妄業重積，識種尤多。故隨塵境，動便虛構。』」繼云︰「又行基菩薩云︰『口虎害人，舌劍斷命。如口如鼻，死後無咎。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    六七、《智度論》云︰「如佛說，妄語有十罪。何等為十︰一、口氣臭。二、善神遠之，非人得便。三、雖有實語，人不信受。四、智人謀議，常不參預。五、常被誹謗，醜惡之聲周聞天下。六、人所不敬，雖※有教※，人不承用。七、常多憂愁。八、種誹謗業因緣。九、身壞命終當墮地獄。十、若出為人，常被誹謗。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六八、《嘉祥疏》云︰「『憎嫉善人』明惡口。『敗壞賢明』明妄語。『不孝二親』（《魏譯》作二親）明作惡人造逆。『朋友無信』，明其不忠，成上妄語。『尊貴自大』成其惡口。『謂己有道』成其兩舌。」據望西意︰「憎嫉善人，敗壞賢明」乃「兩舌過也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六九、望西云︰「令依造惡，宿善滅時，善神捨去，故今世遭厄，此厄為痛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七十、《淨影疏》云︰「宿善盡滅，善神遠捨。身無依倚，多遭厄難，是其痛也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七一、《會疏》曰︰「無能他人牽我者，唯縳自業，自入惡趣故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七二、《淨影疏》云︰「惡業所牽，鬼神攝錄。將入惡道，受苦焦焚。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七三、義寂師云︰「身業三惡，以為初三。口業四惡，合為第四。意業三惡，合為第五。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七四、《起信論》曰︰「五惡之義，特準他經，配以十惡。其一惡者，殺業所攝。其二惡者，盜貪所攝。其三惡者，淫業所攝。其四惡者，妄語、兩舌、惡口、綺語所攝。其五惡者，瞋恚邪見所攝。反是即為五善，亦名十善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七五、《資持記》明酒有十過，云︰「一、顏色惡。二、少力。三、眼視不明。四、現瞋恚相（瞋毒）。五、壞業資生。六、增疾病。七、益鬥訟（瞋毒）。八、無名稱。九、智慧少（癡毒）。十、命終墮三惡道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七六、世云︰「酒能亂性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七七、義寂《述義》曰︰「魯者魯鈍，謂無所識知也。扈者跋扈，謂縱恣自大也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七八、《輔行》曰︰「魯扈等者，無慚不順之貌。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七九、《禮記》云︰「順人情者，謂之禮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八十、《會疏》曰︰「決斷是非，資宜而行，是為義。甄辨尊卑，不失其節，是名禮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八一、《顯揚大戒論》曰︰「六親者，為身上三代，謂父母、祖父母、曾祖父母。身下三代，謂男女、孫男女、曾孫男女。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八二、︽無量壽經鈔》曰︰「六親之外，名為眷屬。」「資用」者，指資生所用之物，如財米等。如是惡子，於六親眷屬，所須維持生活之必需品，全然不顧。故云「資用有無，不能憂念」。於父母之恩，師友之義，悍然不顧，無動於衷。
   </p>
   <p class="MsoPlainText" style="margin-left:24.0pt;text-indent:-24.0pt;">
    八三、︽魏譯》作「心常念惡，口常言惡，身常行惡，曾無一善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八四、︽玄應音義》曰︰「真人是阿羅漢也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八五、︽法華疏記》云︰「真是所證。證真之人，故曰真人。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八六、︽淨影疏》曰︰「現有愚癡，闇障覆心，無所知曉，以之為痛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八七、義寂云︰「生死為大命，窮逼為小命。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八八、望西云︰「悔懼等者，命欲終時，獄火來現，見此相時，生懼生悔，悔懼俱臨，故云交至。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八九、︽會疏》曰︰「天地則所依器界，總標三界。五道則能依有情，善惡通舉。苦樂因果，人人常見，故云分明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九十、義寂云︰「天地之間，五道生死，因果分明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九一、︽箋註》謂：「有施必報，有感必應。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九二、︽會疏》云︰「善惡約因，報應約果。因有善惡，果感苦樂。形聲影響，毫釐不差。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九三、︽會疏》曰︰「尋言起行，以行踐言。是名言行相副。副，助也，稱也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九四、︽吳譯》曰︰「諸欲往生阿彌陀佛國者，雖不能大精進、禪定、持經戒，大要當作善。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九五、彭際清居士曰︰「十善本為天業。今以念佛因緣，迴向極樂，即轉天業而成淨業。何以故？念佛之人能轉惡業，何有天業而不能轉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九六、唐鳥巢禪師以「諸惡莫作，眾善奉行」示白居易。白居易云︰「此二句三歲小兒亦說得。」鳥窠曰︰「八十老翁行不得。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九七、︽彌陀要解》云︰「娑婆即自心所感之穢，而自心穢，理應厭離；極樂即自心所感之淨，而自心淨，理應欣求。厭穢須捨至究竟，方無可捨？欣淨須取至究竟，方無可取。妙宗云︰『取捨若極，與不取捨亦非異轍。』設不從事取捨，但尚不取不捨，即是執理廢事；既廢於事，理亦不圓。若達全事即理，則取亦即理，捨亦即理。一取一捨，無非法界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a38">
    </a>
    <span style='"Times New Roman";color:#333399;'>
     重重誨勉第三十六
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、︽嘉祥疏》曰︰「展轉相生者，明三毒。不除惡，惡不絕，苦果不息。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、︽會疏》曰︰「五惡是因，勤苦是果。依果誡因，展轉相生，現（世）痛後（世）燒，相因而生故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、望西云︰「初明惡生痛燒。次明燒生惡痛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、︽淨影》云︰「初明從惡生痛生燒。下明其從燒生惡生痛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、︽會疏》曰︰「燋然，獄火劇貌。自者，自業所感也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、︽淨影疏》曰︰「身受勞苦，苦增不息，名久大劇。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、︽寶積經》云︰「邪念生貪著，貪著生煩惱。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、︽嘉祥疏》曰︰「或貪財，或貪皮肉。」又云︰「『皆由貪著』下，出三毒之過。貪著榮華，貪現在樂造惡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、︽會疏》云︰「貪欲雖多，以財色為大，故偏舉。不能施惠，慳吝之相也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、︽遺教經》云︰「若有智慧，則無貪著。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、︽會疏》云︰「愛欲逼迫，常想欲境」。
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、︽淨影疏》云︰「天下道理，自然施立。是故名為天道施張。造惡必彰，名自糾舉。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、︽會疏》云︰「今所言天道者，但是因果報應之報。」又云︰「事已發者依法斷割之。事未發者審察之。是云糾舉。舉，示也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、︽會疏》云︰「煢煢者，單獨貌，獨生獨死故。忪忪者，心動也，驚惶貌。輪迴無間也。其中者，五道之中也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、︽淨影疏》云︰「罪者歸之，無人伴匹。故云煢忪當入其中。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、憬興云︰「端守者，匡邪守正故。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、憬興曰︰「聖通佛僧。善，世出世法，是無上寶，故敬之。此則三寶也。仁愛慈悲，博濟眾民，故云仁慈博愛，所謂博愛濟眾也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、︽大乘義章七》曰︰「染愛塵境，名之為欲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、︽智度論》曰︰「五欲又名五箭，破種種善事故。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a39">
    </a>
    <span style="color:#333399">
     如貧得寶第三十七
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、望西云︰「為佛道故，制禁諸惡，謂之道禁。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、望西云︰「齋戒者，八齋戒。故云一日等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、︽寶積經》文殊師利授記會云︰「若有眾生於彼佛土，億百千歲，修諸梵行，不如於此娑婆世界，一彈指頃於諸眾生起慈悲心，所獲功德，尚多於彼。何況能於一日一夜住清淨心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、︽思益經》曰︰「若人於淨國，持戒滿一劫。此土須臾間，行慈為最勝。」又云︰「我見喜樂國，及見安樂土。此中無苦惱，亦無苦惱名。於彼作功德，未足以為奇。於此煩惱處，能忍不可事。亦教他此法，其福為最勝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、︽善生經》曰︰「彌勒出時，百年受戒，不如我土一日一夜。何以故？我時眾生具五滓故。善男子︰是八齋戒即是莊嚴無上菩提之路也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、望西︽無量壽經鈔》曰︰「問︰穢土修行若殊勝者，在此可修，何願淨土。答︰如︽要集》云︰『此經但顯修行難易，非顯善根勝劣。譬如貧賤施一錢，雖可稱美，而不辦眾事。富貴捨千金，雖不可稱（美）而能辦萬事。二界修行，亦復如是。』若欲速辦成佛利他眾事，專欣淨土，何留穢土，不辦佛道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《會疏》曰︰「『吾哀』，如來大慈。『汝等』，所哀之機。五時調機，半滿垂教，教云『苦心誨喻』等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《會疏》曰︰「尊卑有序是為禮，先人後己是為讓。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《會疏》曰︰「父母限一世，佛於無量劫。父母不平等，佛常平等。父母惡（厭惡）不孝，佛愍惡逆。父母養色身，佛於內心。故云『甚於』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《阿彌陀經》曰︰「若有人已發願、今發願、當發願，欲生阿彌陀佛國者，是諸人等，皆得不退轉於阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《彌陀要解》云︰「不論至心散心，有心無心，或解不解，但彌陀名號，或六方佛名，此經名字，一經於耳，假使千萬劫後，畢竟因斯度脫。如聞塗毒鼓，遠近皆喪。食少金剛，決定不消也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、彭際清曰︰「淨土至善之地，求生淨土乃止於至善之功。不入淨土之門，善不可得而圓，惡不可得而盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a40">
    </a>
    <span style="color:#333399">
     禮佛現光第三十八
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《嘉祥疏》云︰「現土使人欣慕。上雖耳聞說妙土，未如眼見。故此下現土，令皆慕修也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《義寂》云︰「上來廣說阿彌陀佛身土因果，眾皆得聞，勝智上流，雖皆信解；劣慧下輩，未能決定。又耳聞者，不如眼見。是故下加阿彌陀佛威神之力，令此大眾皆得眼見彼國之事，信上所聞，決定不虛。又欲令見彼國嚴淨土，各各勤修往生之業。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》云︰「蓋夫土無定相，淨穢因心。譬如諸天共寶器食，隨其福德，飯色有異。故業垢蔽心，則金容同穢灰。足指按地，則瓦礫化寶玉。豈身土令之然哉！是知西方非遙，迷心為隔。若能一念歸真，則往生見土，亦何隔念與時乎？」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《淨名經》云︰「佛以足指按地，此土頓現淨剎。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《首楞嚴》曰︰「我指按地，海印發光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、疏？云︰「何隔念與時乎？」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《觀經》謂無量壽佛，「佛身高六十萬億恆河沙由旬。眉間白毫，右旋宛轉，如五須彌山。佛眼如四大海水。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《觀經》曰︰「無量壽佛有八萬四千相，一一相中各有八萬四千隨形好︰一一好中，復有八萬四千光明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《觀經》曰︰「無量壽佛身如百千萬億夜摩天閻浮檀金色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《阿彌陀經》曰︰「不可以少善根福德因緣，得生彼國」。
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《阿彌陀經》六朝襄陽石刻本云︰「以稱名故，諸罪消滅，即是多善根福德因緣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《觀經》第七觀云︰「無量壽佛住立空中。觀世音，大勢至是二大士，侍立左右。光明熾盛，不可具見。百千閻浮檀金色，不可為比。」又第八觀云︰「佛菩薩像，皆放光明。其光金色。」第十五觀云︰「見阿彌陀佛與諸眷屬，放金色光。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《七佛神咒經一》曰︰「其中所有一切萬物，皆作金色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《法華》放光現瑞時，「照於東方萬八千土，皆如金色。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《西征賦》︰「乃有昆明，池乎其中，其池則湯湯汗汗，滉瀁彌漫，浩如河漢。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《唐譯》云︰「譬如大地，洪水盈滿，樹林山河，皆沒不現，唯有大水。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《漢譯》曰︰「阿難、諸菩薩、阿羅漢等，及諸天帝王、人民，悉皆見無量清淨佛及諸菩薩、阿羅漢、國土七寶已。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《魏譯》云︰「無量壽佛威德巍巍，如須彌山王，高出一切諸世界上。相好光明，靡不照耀。此會四眾，一時悉見。」又「比丘、比丘尼、優婆塞、優婆夷，悉見無量壽如來。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《唐譯》曰︰「彼諸國中，比丘、比丘尼、優婆塞、優婆夷，悉見無壽量如來，如須彌山王照諸佛剎。時諸佛國皆悉明現，如處一尋。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《宋譯》云︰「爾時會中芯芻、芯芻尼、優婆塞、優婆夷、天龍、藥叉、乾闥婆、阿修羅、迦樓羅、緊那羅、摩侯羅伽，人非人等，皆見極樂世界種種莊嚴，及見無量壽如來，聲聞、菩薩圍繞恭敬。譬如須彌山王，出於大海。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《觀經》云︰「阿彌陀佛去此不遠。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《觀經》云︰「韋提希與五百侍女，聞佛所說，應時即見極樂世界廣長之相。得見佛身及二菩薩。心生歡喜，歎未曾有，豁然大悟，得無生忍。五百侍女，發阿耨多羅三藐三菩提心。願生彼國。世尊悉記，皆當往生。生彼國已，獲得諸佛現前三昧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《佛說如幻三摩地無量印法門經》云︰「時此娑婆世界釋迦牟尼如來會中，所有諸菩薩摩訶薩（一萬二千人），苾芻（二萬人）、苾芻尼、優婆塞、優婆夷、梵王、帝釋、護世四王並餘天龍、夜叉、乾闥婆、阿修羅、迦樓羅、緊那羅、摩候羅伽、人非人等，悉能見彼極樂世界，及見無量光如來。菩薩、聲聞大眾圍繞。光明熾盛，如妙高山。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《十往生經》云︰「佛告山海慧菩薩︰汝今應當起立合掌，正身向西，正念觀阿彌陀佛國，願見阿彌陀佛。爾時一切大眾，亦皆起立合掌，共觀阿彌陀佛。爾時阿彌陀佛，現大神通，放大光明，照山海慧菩薩身。爾時山海慧菩薩等（包括一切大眾），即見阿彌陀佛國，所有莊嚴妙好之事︰皆悉七寶、七寶山、七寶國土；水鳥樹林，常吐法音，彼國日日常轉法輪。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《無量壽經起信論》云︰「右明無量光明遍照一切。極樂娑婆，同一法界。本無彼此，安有東西。山河大地，皆是眾生目眚所成。若能一念入佛境界者，無量光明，普周塵剎。三塗六道同時解脫。不獨阿難以佛威加被，得見佛身，及諸依正，即今末法眾生，但能入此法門，不離當念，疾得見佛。」《華嚴經》云︰『諸佛一似大圓鏡，我身就如摩尼珠，諸佛法身入我體，我身常入諸佛軀。』是知諸佛眾生，本來不二。名為見佛，實無見者。何以故？不可於一體中互相見故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a41">
    </a>
    <span style="color:#333399">
     慈氏述見第三十九
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《俱舍頌》曰︰「此五名淨居天，唯聖人居，無異生雜，故名淨居。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《小本》中︰「是諸眾鳥，皆是阿彌陀佛，欲令法音宣流，變化所作。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《會疏》曰︰「胎生者，譬如胎生人，初生之時，人法未成（指尚未成人）。胎言其闇，借此況彼耳。非胎胞中胎生。何以知之？安樂國土一向化生故，故知非實胎生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《會疏》云︰「親生為因，助發為緣。胎化皆藉因緣。故皆其果，問其所由也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《楞嚴經長水疏》云︰「佛教因緣為宗，以佛聖教自淺至深，說一切法，不出因緣二字。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a42">
    </a>
    <span style="color:#333399">
     邊地疑城第四十
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、望西云︰「邊地胎生，同體異名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《略論》云︰「又有一種往生安樂，不入三輩中。………於五百歲中，常不見佛，不聞經法，不見菩薩、聲聞聖眾。安樂國土，謂之邊地，亦曰胎生。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《略論》復云︰「邊地者，其言五百歲中，不見聞三寶，同邊地之難。或亦於安樂國土，最在其邊。胎生者，譬如胎生人，初生之時，人法未成。邊示其難。胎言其闇。此二名皆借此況彼耳（謂邊與胎皆是喻也。）非是八難中邊地，亦非胞胎中胎生。何以知之？安樂國土一向化生故，故知非實胎生。五百年後還得見聞三寶故，故知非八難中邊地也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《守護國界主經》云︰「若人命終之時，預知時至，正念分明，洗浴著衣，吉祥而逝。光明照身，見佛相好，眾善俱現。定知此人決定往生淨土。若人念佛持戒無精進心。命終亦無善相，亦無惡相。地府不收，安養不攝，如睡眠去。此心疑情未斷，生於疑城。五百歲受樂。再修信願，方歸淨土。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《菩薩處胎經》曰︰「西方去此閻浮提十二億那由他，有懈慢界。國土快樂。………前後發意眾生，欲生阿彌陀佛國者，皆深染著懈慢國土，不能前進生阿彌陀佛國。億千萬眾，時有一人，能生阿彌陀佛國。何以故？皆由懈慢執心不牢固。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、曇鸞大師《略論》云︰「不了佛智者，謂不能信了佛一切種智。不了故，故起疑。此一句，總辨所疑。下四句一一對治所疑。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《淨影疏》云︰「初言『不了佛智』此句是總。『不思』等別。佛智淵深，餘不能測，名『不思智』。佛智眾多，非言能盡，言『不可稱』。於諸法門，知之窮盡。名為『廣智』。位分高出，名『無等倫最上勝智』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《宗要》云︰「此言『佛智』，是總標句。下之四句，各顯四智。『不思議智』者，是成所作智。此智能作不思議事。謂一念稱名，永滅多劫重罪。十念功德，能生界外勝報。如是等事，非其所測，是故名為『不思議智』。『不可思』者，是妙觀察智。此智觀察不可稱境。謂一切法，如幻如夢，非有非無，離言絕慮。非逐言者所能稱量，是故名為『不可稱智』。『大乘廣智』者，是平等性智。此智廣度，不同小乘。謂遊無我，故無不我。無不我，故無不等攝。（其義為………悉皆平等攝受。）以此同體智力，普載無邊有情，皆令同至無上菩提。是故名為『大乘廣智』。『無等無倫最上勝智』者。正是如來大圓鏡智。始轉本識，方皈心原。一切種境，無不圓照。是名為大圓鏡智。此一智中，有五殊勝︰如解脫身二乘同得。如是鏡智，正是法身，非彼所共，故名『無等』。是一勝也。如前三智，菩薩漸得，大圓鏡智，唯佛頓證，更無餘類，故名『無倫』。是二勝也。過於『不思議智』為『最』；逾於『不可稱智』為『上』；寬於『大乘廣智』為『勝』是第三、四、五勝也。是故名為『無等無倫最上勝智』。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《會疏》曰︰「不了佛智者，蓋疑佛智之不可思議。不悟如來之所以大也。念佛往生，為佛智所建，疑是故，為不了佛智。不思議智者，佛之智慧，深廣而不可思議，故云不思議智。念佛往生，為不思議智所立，疑是故，名不了不思議智。不可稱智者，謂佛之智慧，眾多無量而稱說不能盡。故名不可稱智。念佛往生，為不可稱智所成。疑是故，名不了不可稱智。大乘廣智者，於諸法門，知之窮盡，故名大乘廣智。念佛往生為大乘廣智所感，疑是故，名不了大乘廣智。無等無倫最上勝智者，位分高出，名無等無倫最上勝智。今此念佛往生，為無等無倫最上勝智所發。疑是故，云不了無等無倫最上勝智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、曇鸞師曰︰「不可稱智者，言佛智絕稱謂（不可稱量），非相形待（不可對待）。何以言之？法若是有，必應有知有之智。法若是無，亦應有知無之智。諸法離於有無。故佛冥諸法，則智絕相待。以知取佛，不曰知佛；以不知取佛，亦非知佛；以非知非不知取佛，亦非知佛；以非非知非非不知取佛，亦非知佛。佛智離此四句。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《起信論》云︰「一切境界本來一心，離於想念。以眾生妄見境界，故心有分齊。以妄起想念，不稱法性，故不能決了。諸佛如來離於見相，無所不遍，心真實故，即是諸法之性。自體顯照一切妄法。有大智用，無量方便。隨諸眾生所應得解，皆能開示種種法義。是故得名一切種智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、元曉師《宗要》云︰「若人不決如是四疑，雖生彼國，而在邊地。如其有人，雖未明解如前所說四智之境，而能自謙，心眼未開。仰推如來，一向伏信。如是等人，隨其行品。往生彼國，不在邊地。生彼邊地者，別是一類，非九品攝。是故不應妄生疑惑。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《無量壽經起信論》曰︰「須了佛智乃至勝智，方名真信。以一切智不離自心。無我，無我所。凡聖一如，共同此智。全信自心具一切智，本來成佛。不於心外，別有信佛之心。如是回向，是名唯心淨土，疾得見佛。若於自心諸智，猶滯疑情，不免心外見佛，雖修諸善，乘願往生，不得見佛。以不契佛智故。所以《如來不思議境界經》云︰『三世一切諸佛，皆無所有，唯依自心。菩薩若能了知諸佛及一切法，皆唯心量，得隨順忍，或入初地。捨身速生妙喜世界。或生極樂淨佛土中。』是則了知心量，不涉程途。一切功德，具足成就。………故知有決定智，方能決定信。有決定信，方能決定生。慎勿以疑惑心而失大利。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《華嚴經》云︰「應觀法界性，一切唯心造。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、憬興曰︰「五百歲即此方年數。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《觀經》中下品下生「於蓮華中滿十二大劫，蓮華方開。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a43">
    </a>
    <span style="color:#333399">
     惑盡見佛第四十一
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《嘉祥疏》曰︰「轉輪王喻無量壽佛。七寶宮殿喻其淨土。王子得罪喻疑心之人過。金鎖喻花不開。褥不異（指飲食衣服，如轉輪王）喻於花中受快樂自在。合喻可知。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《淨影疏》云︰「明胎生者，無餘苦事。但五百歲不見三寶，不得修善，用此為苦。以此苦故，雖樂不樂。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、義寂云︰「但望勝樂，劣樂為苦。如欣上者，厭下劣定為粗苦等。雖名為苦，非苦受也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、望西《無量壽經鈔》曰︰「問︰生邊地為是疑心果，為是修善果。答︰正是修善果，非疑心果。但由疑心所間雜故，令所得果，不得純淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《會疏》云︰「本罪者，疑惑罪也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、望西云︰「疑佛五智，謂之本罪，非十惡業等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、義寂云︰「言悔責者，此省察心，名為悔耳。責，呵責其迷心也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、望西云︰「五百年終，宿障微薄，識其本罪，而生悔責。依悔責故障盡，即到阿彌陀佛所。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、曇鸞師《略論》云︰「識其本罪，深自悔責，求離彼處，即得如意，還同三輩生者，當是五百年末，方識罪悔耳。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《嘉祥疏》曰︰「深自悔責，明不必一種。若能悔即出，不悔必滿五百歲。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《嘉祥疏》云︰「即得者，不隔時義。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、曇鸞師云︰「即得如意，還同三輩生者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《無量壽經鈔》曰︰「大乘凡夫名菩薩歟？或是縱說。縱菩薩生疑惑者，可失大利。故凡夫當明信矣。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《千手經》云︰「若於此陀羅尼生疑不信者，當知其人永失大利。百千萬劫中，輪轉惡趣，無有出期。常不見佛，不聞法，不睹僧。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《千手經》曰︰「於後閻浮提，有比丘、比丘尼，見有讀誦是經者，或相瞋恚，心懷誹謗。由是謗正法故，是人現身之中，來致諸惡重病。身根不具，聾盲喑啞。水腫鬼魅，坐臥不安。求生不得，求死不得。或乃致死，墮於地獄。八萬劫中，受大苦惱，百千萬世，未曾聞水食之名。久後得出，在牛馬豬羊，為人所殺，受大極苦。後得為人，常生下處，百千萬世不得自在。永不聞三寶名字。是故無智無信人中，莫說是經也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《金剛經》云︰「應無所住行於布施。所謂不住色布施，不住聲香味觸法布施。須菩提︰菩薩應如是布施，不住於相。何以故？若菩薩不住相布施，其福德不可思量。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、靈峰《破空論》釋曰︰「以無所住法，住般若中，熾然修行六波羅蜜，而不取相，是故能令少施與虛空等。………而眾生住於相故，妄自計果計因，觀大觀小。若能稱性而住，不住諸相。譬如芥子中空與十方空，性無二無別。以空非內外、彼此、方隅、形相，更無小空異大空故。無相之福，其福乃大。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《金剛經》曰︰「若心取相，即為著我、人、眾生、壽者。」又云︰「若菩薩有我相、人相、眾生相、壽者相，即非菩薩。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《涅槃經》曰︰「涅槃名為無相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《演義鈔》曰︰「寂滅者，即無相義。但心自證不從他得，故無諸相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《金剛經》云︰「凡所有相，皆是虛妄。若見諸相非相，即見如來。」又︰「離一切諸相，即名諸佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《金剛經》云︰「無我、無人、無眾生、無壽者，修一切善法，即得阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《破空論》釋曰︰「蓋不達無我，而修一切善法，止成人天偽果。不修一切善法而但證我空，止成二乘小果。妄言我法俱空，而恣行惡法，則為闡揚獄種。惟以無我修一切善法，正所謂無所住而生其心，故即得無上菩提也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《金剛經》云︰「聞是章句，乃至一念生淨信者，………是諸眾生，無復我相、人相、眾生相、壽者相。」又︰「其有眾生得聞是經，信解受持，是人即為第一希有。何以故？此人無我相、無人相、無眾生相、無壽者相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《破空論》釋曰︰「設復計有少許我人等相，決不能信此經。設於此經信解受持，決能了達我人等相，當體即是無相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a44">
    </a>
    <span style="color:#333399">
     菩薩往生第四十二
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《無量壽經鈔》云︰「小行等者，十信菩薩名為小行，對不退故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《會疏》曰︰「十三次序，為出世前後，為約方所，其義未明。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《大論》云︰「問曰︰菩薩法應度眾生，何以但至清淨無量壽佛世界中。答曰︰菩薩有二種︰一者，有慈悲心多為眾生。二者多集諸佛功德。樂多集諸佛功德者，至一乘清淨無量壽世界。好多為眾生者，至無佛法眾處。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《論註》云︰「未證淨心菩薩者，初地已上七地已還諸菩薩也。此菩薩亦能現身，若百若千若萬若億，若百千萬億無佛國土施作佛事。要須作心入三昧乃能。非不作心。以作心故，名為未得淨心。此菩薩願生安樂淨土，即見阿彌陀佛。見阿彌陀佛時，與上地諸菩薩畢竟身等法等。龍樹菩薩、婆藪槃頭菩薩，願生彼者，當為此耳。」又云︰「菩薩於七地中，得大寂滅。上不見諸佛可求，下不見眾生可度。欲捨佛道，證於實際。爾時若不得十方諸佛神力加勸，即便滅度，與二乘無異。菩薩若往生安樂，見阿彌陀佛，即無此難。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《無量壽經起信論》曰︰「右明往生菩薩不可計數。皆是如來願力所持，光明所攝。所以智者大師臨終，令門人唱無量壽佛，及觀經題目。合掌讚曰︰『四十八願，莊嚴淨土。華池寶樹，易往無人。火車相現，一念改悔，尚得往生。況戒定薰修，聖行道力，實不唐捐。』言訖，稱三寶名，奄然而逝。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、文殊曰︰『諸修行門無如念佛。我於過去劫中，因念佛故，得一切種智。是故一切諸法，般若波羅蜜多，甚深禪定，乃至諸佛正遍知海，皆從念佛而生。』照云︰『當云何念？』文殊曰︰『此世界西有阿彌陀佛。彼佛願力不可思議。汝當繼念，令無間斷。命終之時，決定往生。』二大菩薩因與授記曰︰『汝以念佛不思議故，畢竟證無上覺。若善男女願疾出離，應當念佛。』慧日泛舶渡海，達天竺。至健馱羅國。東北大山有觀音像。日乃七日叩頭。又斷食畢命為期。至七日夜，忽見觀音現紫金身，坐寶蓮華。垂手摩頂曰︰『汝欲傳法，自利利他，唯念西方極樂世界阿彌陀佛。』
   </p>
   <p class="MsoPlainText" style="margin-left:24.0pt;text-indent:-24.0pt;">
    七、彭氏《起信論》釋曰︰「正宗者，一、首明法華藏廣大誓願，為令行者生擔荷心。發起悲智，具普賢願故。二、次明法藏廣大功德，為令行者生真實心，廣行方便，滿普賢行故。三、次明極樂依正種種莊嚴。為今行者生決定心，至誠迴向，入佛境界，不墮疑城故。四、次明往生正因，及世間果報，為令行者生精進心，一念念佛，成就三昧，決生彼國故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、靈峰大師論《小本》之正宗分曰︰「初廣陳彼土依正妙果之啟信。二特勸眾生應求往生以發願。三正示行者執持名號以立行。信願持名，一經要旨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span style="color:#333399">
     參、流通分
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、全經三分，靈峰大師云︰「此三名初善、中善、後善。序如首，五官俱存。正宗如身，臟腑無闕。流通如手足，運行不滯。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a45">
    </a>
    <span style="color:#333399">
     非是小乘第四十三
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《無量壽經鈔》云︰「上來雖說萬行往生。望佛本願，意在眾生，一向專念阿彌陀佛名。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、黑谷《大經釋》（節錄）云︰「至流通，初廢助念諸行二門。但明念佛往生。又云︰「準本願故，至流通，初廢諸行，歸但念佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《大論》云︰「菩薩往生極樂，見阿彌陀佛，即與八地及八地以上諸大菩薩，畢竟身等法等。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《漢譯》云︰「聞無量壽佛聲，慈心歡喜，一時踴躍，心意清淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《宋譯》云：「得聞無量壽佛名號，發一念信心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《魏譯》云︰「得聞彼佛名號，歡喜踴躍，乃至一念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《嘉祥疏》曰︰「一念即是具足無上功德者，明利深遠。一念至信，修行發願，必生淨土，終得佛果，故云無上也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《選擇集》云︰「以念佛而為無上也」，「乃至一念而為大利也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《彌陀要解》云︰「同居淨土是增上善業所感。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《淨影疏》云︰「是故已下，勸學此經。以此經中說無量壽，聞獲大利。故設大火滿三千界，亦須從過聽受此經，況餘小難。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a46">
    </a>
    <span style="color:#333399">
     受菩提記第四十四
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、嘉祥《法華義疏五》曰︰「佛雖去世，法儀未改，謂正法時。佛去世久，道化訛替，謂像法時。轉復微末，謂末法時。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《青龍仁王經疏三》曰︰「有教有行，有得果證，名為正法。有教有行，而無果證，名為像法。唯有其教，無行無證，名為末法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《彌陀要解》曰︰「一一莊嚴全體理性。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《要解》云︰「以持名善根福德同佛故。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《法華經化城品》曰︰「為佛一切智，當發大精進。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《智度論》云︰「是故如來名一切智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《智度論》云︰「後品中佛說一切智，是聲聞辟支佛事。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《大日經疏一》曰︰「梵云薩婆若耶，即是一切智。今謂一切智智，即是智中之智也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《大日經疏一》曰︰「一切智智，如實了知。名為一切智者。」又「又謂此智，菩提心為因，大悲為根，方便為究竟。菩提心為因者，謂行者如實知自心也。大悲為根者，謂行者發悲願，拔眾生之苦，與以樂也。方便為究竟者，為一切智智之果，即以利他之行而名之也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《仁王經》曰︰「自性清淨，名本覺性，即是諸佛一切智智。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《法華經法師品》曰︰「若善男子、善女人，於《法華經》，乃至一句，受持、讀誦、解說、書寫、種種供養經卷，………是人一切世間所應瞻奉。應以如來供養而供養之。當知此人，是大菩薩。成就阿耨多羅三藐三菩提。」又曰︰「若是善男子、善女人，我滅度後，能竊為一人，說《法華經》，乃至一句，當知是人，是如來使，如來所遺，行如來事。何況於大眾中，廣能為人說。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、又曰︰「當知如來滅後，其能書持、讀誦、供養，為他人說者，如來則為以衣覆之。又為他方現在諸佛之所護念。是人有大信力，及志願力、諸善根力。當知是人，與如來共宿。則為如來手摩其頭。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《彌陀要解》曰︰「當來經法滅盡，特留此經（即本經，文見《獨留此經品》）。住世百年，廣度含識。阿伽陀藥，萬病總持。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《安樂集》曰︰「稱名亦爾。但能專至相續不斷，定生佛前。今勸後代學者，若欲會其二諦，但知念念不可得，即是智慧門；而能繫念相續不斷，即是功德門。是故經云︰菩薩摩訶薩琤H功德智慧以修其心。若始學者，未能破相。但能依相專至，無不往生，不須疑也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《金剛經》曰：「離一切諸相，即名諸佛。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《仁王經》曰︰「劫火洞然，大千俱壞。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《俱舍論》曰︰「風吹猛焰燒上天宮，乃至梵宮無遺灰燼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《普賢行願品》︰「唯此願王，不相捨離。於一切時引導其前。一剎那中，即得往生極樂世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《箋註》云︰「專心，謂心專一不雜餘念也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a47">
    </a>
    <span style="color:#333399">
     獨留此經第四十五
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《會疏》云︰「所當為者，當為往生願行者也。皆可求之，能順佛經可得之也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、善導大師云︰「萬年三寶滅，此經住百年。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《淨影疏》云︰「當來之世，經道滅者，舉彼未來法滅盡事。釋迦正法有五百年。像法千歲。末法萬歲。一切皆過，名為滅盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《法住記》云︰「人壽極長至十歲。刀兵劫起，互相誅戳。佛法爾時暫滅。增至百歲後，十六大阿羅漢與諸眷屬復來人中，稱相顯說無上正法，度無量眾。乃至此洲人壽六萬歲時，無上正法流行世間，熾然不息。至七萬歲時，（賓頭廬等）十六大阿羅漢與諸眷屬，一時俱入無餘涅槃。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、憬興云︰「當人壽七萬歲時，無上正法方永滅沒，故云經道滅盡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、望西師云︰「（善導）大師彌陀垂跡。慈恩觀音化現，所解不輕，以為依憑。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《淨影疏》曰︰「佛以慈悲憐憫眾生，故法滅後，獨留此經，百歲濟度。以此經中開示淨土，令人求生，故偏留之。《大涅槃經》顯示佛性，聖人先隱，為是先滅。此經教人厭苦求樂。濟凡中要，為是後滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《淨影疏》曰︰「值斯經者，所願皆得，明留之益。法滅盡後，百年聞者，尚得利益，往生淨土。況今聞者，何有不生。」續云︰「定得往生，莫自疑慮。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《資持記》云︰「佛身充滿，隨物現形。示生唱滅（示現生滅），拯接群品。據娑婆所見︰誕育王宮，厭世修行，降魔成佛，故云興世。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《淨影疏》云︰「明值佛難。世當佛時，名之為值。目睹稱見。此皆難也。諸佛經道，難得聞等，明法難聞。於中先明經教難聞。手得經卷名為得。耳聽曰聞。亦可領誦名之為得。耳餐（餐，採取也。）稱聞。此等皆難。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《法華文句四》曰︰「聞名為知，見形為識，是人益我菩提之道，名善知識。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《圓覺經大疏十五》曰︰「善能知真識妄，知病識藥，名善知識。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《安樂集》依《法句經》曰︰「佛言，善知識者，能說深法。謂空、無相、無願。諸法平等，無業無報，無因無果，究竟如如，住於實際。然於畢竟空中，熾然建立一切法，是為善知識。善知識者，是汝父母，養育汝等菩提身故；善知識者，是汝眼目，能見一切善惡道故；善知識者，是汝大船，運度汝等出生死海故；善知識者，是汝韁繩，能挽汝等出生死故也。」該經復云︰「一切眾生欲得阿耨多羅三藐三菩提者，當親近善知識，請問法要。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《法華經妙莊嚴王品》曰︰「善知識者，是大因緣。所以化導令得見佛，發阿耨多羅三藐三菩提心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《圓覺經》云︰「末世眾生，將發大心，求善知識，欲修行者，當求一切正知見人。心不住相，不著聲聞緣覺境界。雖現塵勞，心恆清淨。示有諸過，讚歎梵行。不令眾生入不律儀。求如是人，即得成就阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《圓覺大疏》曰︰「善達覺性，不因修生。決擇無疑，名正知見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八《大疏》曰︰「言心不住相者，離凡夫煩惱境界，若有少法當情，皆名住相。乃至菩提涅槃，尚不取著，何況世間夢幻境界。故不應住色聲香味觸法生心。應無所住而生其心。得無住心，即契圓覺。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十九、《稱讚大乘經》云︰「寧在地獄經百千劫，終不發二乘之心。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二十、《大疏》云︰「壞見之人，雖不壞行，不堪與眾生為其道眼。雖壞行，而不破見，是則人天真勝福田。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二一、《大論》曰︰「於諸師尊，如世尊想。若有能開釋深義，解散疑結，則盡心敬之，不念餘惡。如弊囊盛寶，不得以囊惡故，不取其寶。又如夜行險道，弊人執炬，不得以人惡故，不取其照。菩薩亦復如是。於師得智慧光明，不計其惡。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二二、《稱讚大乘經》云︰「求如是人，即得成就阿耨多羅三藐三菩提。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二三、《大疏》曰︰「但令善事明師，明師必自臨時指示。亦同善財於文殊處發菩提心已，問菩薩行。文殊亦不具說。但令親近善友，遂指德雲比丘，展轉令往矣。」復云︰「故《法句經》以二十一喻，喻善知識，謂父母、眼目、腳足、梯橙（橙同凳）、飲食、寶衣、橋樑、財寶、日月、身命等」。後結云︰「善知識者，有如是無量功德，是故教汝等親近。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二四、《圓覺經普覺品》普勸曰︰「末世眾生欲修行者，應當盡命供事善友，事善知識。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二五、《淨影疏》曰︰「餘義餘經，處處宣說。開顯淨土，教人往生，獨此一經，為是甚難。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二六、《會疏》曰︰「若聞斯經者，知識聞薰也。信樂受持者，往生正因。謂信樂本願，受持名號，此法超異諸教故；得益超出諸善故；眾機通入報土故（種種根機悉生報土）；一生成辦故。必依多劫宿善，超過諸難之事。故云難中等。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    二七、《法華經方便品》云︰「是諸世尊等，皆說一乘法。化無量眾生，令入於佛道。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二八、《金剛經》曰︰「若當來世後五百歲，其有眾生得聞是經，信解受持，是人即是第一希有。何以故？此人無我相、無人相、無眾生相、無壽者相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二九、靈峰《破空論》釋曰︰「此即信修大果也。設復計有少許我人等相，決不能信此經。設於此經信解受持，決能了達我人等相，當體即是無相。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三十、《金剛經》云︰「於後末世，有受持讀誦此經，所得功德，我若具說者，或有人聞，心即狂亂，狐疑不信。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a48">
    </a>
    <span style="color:#333399">
     勤修堅持第四十六
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《往生論註》云︰「無上者，此道窮理盡性，更無過上。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《智度論》云︰「是故知無法勝涅槃者。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《往生論註》曰︰「無礙者，謂知生死即涅槃，如是等入不二門無礙相也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《大明法數》：「一事法界，謂諸眾生色心等法，一一差別，各有分齊，故名事法界。二理法界，謂諸眾生色心等法，雖有差別，而同一體性，故名理法界。三理事無礙法界，謂理由事顯，事攬理成。理事互融，故名理事無礙法界。四事事無礙法界。謂一切分齊事法，稱性融通，一多相即，大小互融，重重無盡，故名事事無礙法界。又名無障礙法界。今此經所宣，正是如來事理無礙法界，與事事無礙法界，甚深之法也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《金剛經》曰︰「無有定法名阿耨多羅三藐三菩提。亦無有定法如來可說。何以故？如來所說法，皆不可取，不可說，非法非非法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《破空論》釋云︰「無上菩提，超情離見，即是究竟彼岸。不但無非法相，亦無法相可得。故云無有定法名無上菩提。所證既超情離見，所說亦超情離見。故云亦無有定法如來可說。何以故？實相彼岸，雖復言語道斷，心行處滅，不可取說，而如來以四悉檀因緣故，亦可得說。但所說法，由其隨順四悉檀故，所以一文一句，罔不超情離見，離過絕非，而皆不可取，不可說，非法非非法也。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《阿彌陀經》曰︰「彼諸佛等，亦稱讚我不可思議功德。而作是言︰釋迦牟尼佛，能為甚難希有之事，能於娑婆國土，五濁惡世，………為諸眾生，說是一切世間難信之法。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《唐譯》云︰「汝阿逸多，我以此法門及諸佛法，囑累於汝。汝當修行。………我今為大囑累，當令是法，久住不滅。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、禪宗六祖為人印證曰︰「如是如是，汝如是，我亦如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《彌陀要解》曰︰「佛以大願作眾生多善根之因，以大行作眾生多福德之緣。令信願持名者，念念成就如是功德。而皆是已成，非今（現在）非當（未來）。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a49">
    </a>
    <span style="color:#333399">
     福慧始聞第四十七
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《金剛經》曰︰「如來滅後，後五百歲，有持戒修福者，於此章句能生信心，以此為實，當知是人，不於一佛二佛三四五佛而種善根，已於無量千萬佛所種諸善根。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《法華經方便品》曰︰「佛所成就第一希有難解之法。唯佛與佛，乃能究盡諸法實相。」又云︰「無漏不思議，甚深微妙法，我今已具得。唯我知是相，十方佛亦然。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《法華方便品》云︰「我及十方佛，乃能知是事。是法不可示，言辭相寂滅。諸餘眾生類，無有能得解。除諸菩薩眾，信力堅固者。」又云︰「辟支佛利智，無漏最後智，亦滿十方界，其數如竹林。斯等共一心，於億無量劫，欲思佛實智，莫能知少分。」
   </p>
   <p class="MsoPlainText" style="margin-left:24.0pt;text-indent:-24.0pt;">
    四、《法華經壽量品》云︰「一切世間天人及阿修羅，皆謂今釋迦牟尼佛，出釋氏宮，去伽耶城不遠，坐於道場，得阿耨多羅三藐三菩提。然善男子︰我實成佛以來，無量無邊百千萬億那由他劫。譬如五百千萬億那由他阿僧祇三千大千世界，假使有人抹為微塵。過於東方五百千萬億那由他阿僧祇國，乃下一塵。如是東行，盡是微塵。諸善男子︰於意云何，是諸世界，可得思惟校計，知其數不？彌勒菩薩等，俱白佛言︰世尊，是諸世界，無量無邊，非算數所知，亦非心力所及。一切聲聞辟支佛，以無漏智，不能思惟，知其限數。我等住阿惟越致地，於是事中，亦所不達。世尊︰如是諸世界，無量無邊。爾時，佛告大菩薩眾，諸善男子︰今當分明宣語汝等，是諸世界，若著微塵，及不著者，盡以為塵。一塵一劫，我成佛以來，復過於此百千萬億那由他阿僧祇劫。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《法華方便品》云：「於佛所說法，當生大信力。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《梵網經序》云︰「一失人身，萬劫不復。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《涅槃經》云︰「人身難得，如優曇花。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、《法華壽量品》云︰「比丘當知，諸佛出世，難可值遇。所以者何，諸薄德人，過無量百千萬億劫，或有見佛，或不見者。以此事故，我作是言︰諸比丘，如來難可得見。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《彌陀要解》云︰「阿彌陀正翻無量，本不可說。本師以光壽二義，收盡一切無量。光則橫遍十方，壽則豎窮三際。橫豎交徹，即法界體。舉此體作彌陀身土。亦即舉此體作彌陀名號。是故彌陀名號，即眾生本覺理性。持名，即始覺合本。始本不二，生佛不二。故一念相應一念佛，念念相應念念佛也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《要解》云︰「由無量光義，故眾生生極樂即生十方。見阿彌陀佛，即見十方諸佛。能度自即普利一切。由無量壽義，故極樂人民，即是一生補處，皆定此生成佛，不至異生。當知離卻現前一念無量光壽之心，何處有阿彌陀佛名號；而離卻阿彌陀佛名號，何由徹證現前一念無量光壽之心。願深思之，願深思之」。
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《要解》云︰「蓋所持之名號，真實不可思議；能持之心性，亦真實不可思議。持一聲則一聲不可思議；持十百千萬無量無數聲，聲聲皆不可思議也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <a name="a50">
    </a>
    <span style="color:#333399">
     聞經獲益第四十八
     <span lang="EN-US">
     </span>
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
   <p class="MsoPlainText" style="margin-left:24.0pt;text-indent:-24.0pt;">
    一、《無量壽經起信論》云︰「聞經之益，如是不可思議，皆是無量壽本願力故。亦以本師威神加被故。凡有眾生遇斯經者，其所獲益亦當如是。」
   </p>
   <p class="MsoPlainText" style="margin-left:24.0pt;text-indent:-24.0pt;">
    二、《維摩經》云︰「遠塵離垢，得法眼淨。」
   </p>
   <p class="MsoPlainText" style="margin-left:24.0pt;text-indent:-24.0pt;">
    三、《維摩經嘉祥疏》云︰「云法眼淨者，小乘亦法眼，大乘亦法眼。小乘法眼即初果，見四諦法名法眼。大乘法眼，初地得真無生法，故云法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
   </p>
   <p class="MsoPlainText" style="margin-left:24.0pt;text-indent:-24.0pt;">
    四、憬興曰︰「法眼淨者，即預流果（初果）也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    五、《淨影疏》云︰「見四真諦，名淨法眼。」
   </p>
   <p class="MsoPlainText" style="margin-left:24.0pt;text-indent:-24.0pt;">
    六、《維摩經》云︰「八千比丘不受諸法，漏盡意解。」肇公註曰︰「漏盡者，九十八結漏既盡故，意得解脫，成阿羅漢也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    七、《淨影疏》云︰「小乘眾生，聞說娑婆穢惡可厭，深心厭離，故得小果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    八、憬興亦云︰「眾聞此方穢惡可厭，故得聲聞之果。」
   </p>
   <p class="MsoPlainText" style="margin-left:24.0pt;text-indent:-24.0pt;">
    九、《淨影師疏》曰︰「大乘眾生，聞彌陀威德廣度，堅心願求，故得不退。聞此多益，誓欲濟度，名誓自莊。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十、《大乘義章九》曰︰「慧心安法，名之為忍。」又十一曰︰「於法實相，安住為忍。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十一、《觀經妙宗鈔》曰︰「若破見思名位不退，則永不失超凡假（指永超出於凡夫之假有）。伏斷塵沙名行不退，則永不失菩薩之行。若破無明名念不退。則不失中道正念。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十二、《唐譯》云︰「八萬億那由他眾生，得授記法忍，成無上菩提。彼無量壽佛昔行菩薩道時，成熟有情，悉皆當生樂世界。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十三、《無量壽經鈔》曰︰「序分中有光顏奇瑞。今亦現此瑞相。當知佛意，表鄭重也。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十四、《嘉祥疏》謂流通現瑞者，「明感瑞證益。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十五、《淨影疏》云︰「如來化周，為增物教，故以神力動地放光，作樂雨花。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十六、《淨影疏》云︰「明說廣益，教愜群機，大眾同喜。」
   </p>
   <p class="MsoPlainText" style="margin-left:24.0pt;text-indent:-24.0pt;">
    十七、《無量壽經鈔》曰︰「法位云︰『依《伽耶山頂論》明歡喜有三義︰一說者清淨。於諸法得自在故。二所說法得清淨。以如實清淨法體故。三所依說法得果清淨。以能證得清淨妙境界故。』」
   </p>
   <p class="MsoPlainText" style="margin-left:24.0pt;text-indent:-24.0pt;">
    十八、《無量壽經起信論》曰︰「此經具無量壽全身；亦具一切諸佛全身。於此信入，即具一切佛智。故曰聞此經者，於無上道，永不退轉。至經藏滅盡，此經獨留。所以佛慈加被，殊異餘經。奉勸後賢，普同信受。」
   </p>
   <p class="MsoPlainText" style="margin-left:24.0pt;text-indent:-24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
