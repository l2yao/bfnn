<html>
 <head>
  <meta content="text/html; charset=utf-8" http-equiv="Content-Type"/>
  <title>
   生死關全集（勸修讚頌篇）
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="book.css" rel="stylesheet"/>
 </head>
 <body background="textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;color:#FF6600">
      生死關全集
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;color:#FF6600">
      （勸修讚頌篇）
     </span>
    </b>
    <b>
     <span style="font-size:36.0pt;color:#FF6600">
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     陳由斌居士編著
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      一、不淨觀五絕頌
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      二、四覺觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      三、九想觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      四、省庵大師不淨觀頌
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      五、省庵大師四念處頌
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      六、如如居士顏丙勸修行文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      七、戒淫文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      八、黃庭堅戒淫發願文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      九、戒之在色賦文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a10">
      十、戒淫寶訓文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a11">
      十一、鍾離祖師戒淫歌
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a12">
      十二、紫柏大師龍蛇戒淫歌
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a13">
      十三、趙令衿之戒欲文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a14">
      十四、戒淫短文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a15">
      十五、戒淫詩集
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     第三章　勸修讚頌篇
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     一、不淨觀五絕頌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此觀成時，頓覺男女精血污穢，
   </p>
   <p class="MsoPlainText" style="text-indent:24.0pt;">
    是為對治淫關方便門
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世間苦惱事，皆從愛欲生；
   </p>
   <p class="MsoPlainText" style="text-indent:24.0pt;">
    愛心不能斷，對色已消魂。
   </p>
   <p class="MsoPlainText" style="text-indent:24.0pt;">
    水從骨內出，火自眼中騰；
   </p>
   <p class="MsoPlainText" style="text-indent:24.0pt;">
    心雄膽已潑，業重障還深。
   </p>
   <p class="MsoPlainText" style="text-indent:24.0pt;">
    平時顧禮義，或復愛聲名；
   </p>
   <p class="MsoPlainText" style="text-indent:24.0pt;">
    到此霎時間，廉恥安足論？
   </p>
   <p class="MsoPlainText" style="text-indent:24.0pt;">
    鬼神且不畏，名教豈能繩？
   </p>
   <p class="MsoPlainText" style="text-indent:24.0pt;">
    茫茫一濁世，獄訟漸繁興。
   </p>
   <p class="MsoPlainText" style="text-indent:24.0pt;">
    聖賢垂訓戒，紙上亦空存；
   </p>
   <p class="MsoPlainText" style="text-indent:24.0pt;">
    幸有如來教，大開甘露門。
   </p>
   <p class="MsoPlainText" style="text-indent:24.0pt;">
    示以不淨觀，欲火化為冰；
   </p>
   <p class="MsoPlainText" style="text-indent:24.0pt;">
    縱有天仙女，還同癩乞形。
   </p>
   <p class="MsoPlainText" style="text-indent:24.0pt;">
    何況凡間婦，本是革囊成；
   </p>
   <p class="MsoPlainText" style="text-indent:24.0pt;">
    不用談因果，不用設嚴刑，
   </p>
   <p class="MsoPlainText" style="text-indent:24.0pt;">
    見此眾穢具，淫魔不敢爭；
   </p>
   <p class="MsoPlainText" style="text-indent:24.0pt;">
    此觀得成就，拔去愛淫根。
   </p>
   <p class="MsoPlainText" style="text-indent:24.0pt;">
    我從昔年來，亦復似摩登；
   </p>
   <p class="MsoPlainText" style="text-indent:24.0pt;">
    多方用強制，對境還復萌。
   </p>
   <p class="MsoPlainText" style="text-indent:24.0pt;">
    作此觀想後，欲念頓然輕；
   </p>
   <p class="MsoPlainText" style="text-indent:24.0pt;">
    今日稍覺悟，歸戴大慈尊。
   </p>
   <p class="MsoPlainText" style="text-indent:24.0pt;">
    誓於未來世，掃盡魔王軍；
   </p>
   <p class="MsoPlainText" style="text-indent:24.0pt;">
    分身無量剎，普利諸有情。
   </p>
   <p class="MsoPlainText" style="text-indent:24.0pt;">
    冰庵張夫子，誨我嘗諄諄；
   </p>
   <p class="MsoPlainText" style="text-indent:24.0pt;">
    其言修觀法，譬之學庖丁。
   </p>
   <p class="MsoPlainText" style="text-indent:24.0pt;">
    庖丁技成後，不見全牛身；
   </p>
   <p class="MsoPlainText" style="text-indent:24.0pt;">
    用刀十九載，猶如新發硎。
   </p>
   <p class="MsoPlainText" style="text-indent:24.0pt;">
    我此降魔劍，百煉已成金；
   </p>
   <p class="MsoPlainText" style="text-indent:24.0pt;">
    斬盡妖容鬼，目內無全人。
   </p>
   <p class="MsoPlainText" style="text-indent:24.0pt;">
    西施接膝坐，唯見骨纏筋；
   </p>
   <p class="MsoPlainText" style="text-indent:24.0pt;">
    三十六種物，色穢氣羶腥。
   </p>
   <p class="MsoPlainText" style="text-indent:24.0pt;">
    坐懷即是亂，不復慕展禽。
   </p>
   <p class="MsoPlainText" style="text-indent:24.0pt;">
    爰述為俚句，樸陋不堪吟。
   </p>
   <p class="MsoPlainText" style="text-indent:24.0pt;">
    但使文義暢，牧豎亦能聽。
   </p>
   <p class="MsoPlainText" style="text-indent:24.0pt;">
    聽後轉相化，永斷愛河津。
   </p>
   <p class="MsoPlainText" style="text-indent:24.0pt;">
    法輪時時轉，濁世皎然清。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——周安士老居士（節錄自《欲海回狂》頁
    <span lang="EN-US">
     114—115）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    附：六不淨觀
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀一切凡夫，皆從情欲生，是「種子不淨」。
   </p>
   <p class="MsoPlainText" style="text-indent:24.0pt;">
    本精血和合，是「受生不淨」。
   </p>
   <p class="MsoPlainText" style="text-indent:24.0pt;">
    住腹中生藏之下，熟髒之上，是「居處不淨」。
   </p>
   <p class="MsoPlainText" style="text-indent:24.0pt;">
    在胎惟飲母血，是「所食不淨」。
   </p>
   <p class="MsoPlainText" style="text-indent:24.0pt;">
    十月滿足，從產門出，「是初生不淨」。
   </p>
   <p class="MsoPlainText" style="text-indent:24.0pt;">
    身內膿血，九竅常流，是「舉體不淨」。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     二、四覺觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此觀成時，深知彼我同具陋質，
   </p>
   <p class="MsoPlainText" style="text-indent:24.0pt;">
    是為隨境除貪方便門
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡夫淫欲念，世世常遷徙。
   </p>
   <p class="MsoPlainText" style="text-indent:24.0pt;">
    宿生為女時，見男便歡喜；
   </p>
   <p class="MsoPlainText" style="text-indent:24.0pt;">
    今世得為男，又愛女人體。
   </p>
   <p class="MsoPlainText" style="text-indent:24.0pt;">
    隨在覺其汙，愛從何處起？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     睡起生覺第一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    默想清晨睡起，兩眼朦朧，未經盥漱，此時滿口粘膩，舌黃堆積，甚是污穢。——當念絕世嬌姿，縱具櫻桃美口，而脂粉未傅之先，其態亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     醉後生覺第二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    默想飲灑過度，五內翻騰，明晨忽然大嘔，盡吐腹中未消之物，餓犬嗅之，搖尾而退。——當念佳人細酌，玉女輕餐，而杯盤狼籍之時，腹內亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     病時生覺第三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    默想臥病以後，面目黧黑，形容枯槁，又或瘡癰腐潰，膿血交流，臭不可近。——當念國色芳容，縱或年華少艾，而疾苦纏身之日，形狀亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     見廁生覺第四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    默想通衢大廁，屎尿停積，白蛆青蠅，處處繚繞。——當念千嬌百媚之姿，任彼香湯浴體，龍麝熏身，而飲食消融之後，所化亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style='"Times New Roman";color:#333399;'>
     三、九想觀
    </span>
    <span style='"Times New Roman";color:#333399;'>
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此觀成時，方悟身後無量淒慘，
   </p>
   <p class="MsoPlainText" style="text-indent:24.0pt;">
    是為返終絕愛方便門
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人想死亡日，欲火頓清涼；
   </p>
   <p class="MsoPlainText" style="text-indent:24.0pt;">
    愚人若聞此，愁眉歎不祥。
   </p>
   <p class="MsoPlainText" style="text-indent:24.0pt;">
    究竟百年後，同入燼毀場；
   </p>
   <p class="MsoPlainText" style="text-indent:24.0pt;">
    菩薩九想觀，苦海大津梁。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     新死想第一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀初死之人，正直仰臥，寒氣徹骨，一無所知。——當念我貪財戀色之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     青瘀想第二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀未斂骸屍，一日至七日，黑氣騰溢，轉成青紫，甚可畏懼。——當念我如花美貌之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     膿血想第三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀死人初爛，肉腐成膿，勢將潰下，腸胃消糜。——當念我風流俊雅之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     絳汁想第四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀腐爛之屍，停積既久，黃水流出，臭不可聞。——當念我肌膚香潔之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     蟲噉想第五
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀積久腐屍，遍體生蟲，處處鑽齧，骨節之內，皆如蜂窠。——當念我鸞儔鳳侶之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     筋纏想第六
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀腐屍，皮肉鑽盡，止有筋連在骨，如繩束薪，得以不散。——當念我偷香竊玉之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     骨散想第七
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀死屍，筋已爛壞，骨節縱橫，不在一處。——當念我崇高富貴之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     燒燃想第八
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀死屍，被火所燒，焦縮在地，或熟或生，不堪目擊。——當念我文章蓋世之身，將來或亦如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     枯骨想第九
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜觀破塚棄骨，日暴雨侵，其色轉白，或復黃朽，人獸踐踏。——當念我韶光易邁之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     引經策發第十
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★ 菩薩修於死想，觀是壽命，常為無量怨讎所繞，念念損滅，無有增長。猶山瀑水，不得停住；亦如朝露，勢不久停。如囚趣市，步步近死；如牽牛羊，詣於屠所。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《涅槃經》
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★ 佛告比丘：「當觀此身，有諸不淨——肝、膽、腸、胃、心、肺、脾、腎、屎、尿、膿、血──充滿其中，八萬屍蟲，居在其內，發、毛、爪、齒，簿皮覆肉，九孔常流，無一可樂。又復此身，根本始生，由於不淨。此身所可往來之處，皆悉能令不淨流溢，雖復飾以雕綵，熏以名香，譬如寶瓶中藏臭穢。又其死時，膨脹腐爛，節節支解，身中有蟲，而還食之，又為虎、狼、鷙、梟、雕、鷲之所吞噬。世人愚癡，不能正觀，戀著恩愛，保之至死，橫於其中，而生欲；何有智者，而樂此耶！」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《大般涅槃經》
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★如一美色，淫人見之，以為淨妙，心生染著；不淨觀人視之，種種惡露，無一淨處；等婦見之，妒瞋憎惡，目不欲見，以為不淨。淫人觀之為樂，妒人觀之為苦，淨行人觀之得道，無豫之人觀之，無所適莫，如見土木。若此美色實淨，四種人觀，皆應見淨；若實不淨，四種人觀，皆應不淨。以是故知，好醜在心，外無定也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《大智度論》
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     四、省庵大師不淨觀頌（淨土宗第十一代祖師）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛無難事，所難在一心。
   </p>
   <p class="MsoPlainText" style="text-indent:24.0pt;">
    一心亦無難，難在斷愛根。
   </p>
   <p class="MsoPlainText" style="text-indent:24.0pt;">
    當觀此身體，臭穢難具論。
   </p>
   <p class="MsoPlainText" style="text-indent:24.0pt;">
    內外及中間，無一清淨物。
   </p>
   <p class="MsoPlainText" style="text-indent:24.0pt;">
    己身既如此，它身亦復然。
   </p>
   <p class="MsoPlainText" style="text-indent:24.0pt;">
    深生厭惡心，慎勿生貪著。
   </p>
   <p class="MsoPlainText" style="text-indent:24.0pt;">
    當觀極樂國，純是蓮花生。
   </p>
   <p class="MsoPlainText" style="text-indent:24.0pt;">
    不假父母胎，壽命原無量。
   </p>
   <p class="MsoPlainText" style="text-indent:24.0pt;">
    一念念佛時，蓮花即化生。
   </p>
   <p class="MsoPlainText" style="text-indent:24.0pt;">
    若能無間斷，決定生安養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《卍續藏經》第一○九冊頁
    <span lang="EN-US">
     604上
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛為貪欲眾生說不淨觀，觀之既久，貪欲既除，可以越愛河而超苦海。余閒居閱《大智度論》，因取意而為之頌，以此自警，並以警世云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     死想第一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （人死時心臟和呼吸均告停止，其狀可畏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有愛皆歸盡，此身寧久長？
   </p>
   <p class="MsoPlainText" style="text-indent:24.0pt;">
    替他空墮淚，誰解反思量？
   </p>
   <p class="MsoPlainText" style="text-indent:24.0pt;">
    所愛竟長別，淒涼不忍看；
   </p>
   <p class="MsoPlainText" style="text-indent:24.0pt;">
    識才離故體，屍已下空棺。
   </p>
   <p class="MsoPlainText" style="text-indent:24.0pt;">
    夜火虛堂冷，秋風素幔寒；
   </p>
   <p class="MsoPlainText" style="text-indent:24.0pt;">
    勸君身在日，先作死時觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     脹想第二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死後不及一日，屍體內臟，漸變化膨脹）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    記得穠華態，俄成肚脹軀；
   </p>
   <p class="MsoPlainText" style="text-indent:24.0pt;">
    眼前年少者，容貌竟何如？
   </p>
   <p class="MsoPlainText" style="text-indent:24.0pt;">
    風大鼓其內，須臾□脹加；
   </p>
   <p class="MsoPlainText" style="text-indent:24.0pt;">
    身如盛水袋，腹似斷藤瓜。
   </p>
   <p class="MsoPlainText" style="text-indent:24.0pt;">
    垢膩深塗炭，蠅蛆亂聚沙；
   </p>
   <p class="MsoPlainText" style="text-indent:24.0pt;">
    曾因薄皮誑，翻悔昔年差。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     青瘀想第三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死後血液不流，屍體色變，臭氣令人怖畏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    紅白分明相，青黃瘀爛身；
   </p>
   <p class="MsoPlainText" style="text-indent:24.0pt;">
    請君開眼看，不是兩般人。
   </p>
   <p class="MsoPlainText" style="text-indent:24.0pt;">
    風日久吹炙，青黃殊可憐；
   </p>
   <p class="MsoPlainText" style="text-indent:24.0pt;">
    皮幹初爛橘，骨朽半枯椽。
   </p>
   <p class="MsoPlainText" style="text-indent:24.0pt;">
    耳鼻缺還在，筋骸斷復連；
   </p>
   <p class="MsoPlainText" style="text-indent:24.0pt;">
    石人雖不語，對此亦潸然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壞想第四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死後七八日，屍體即腐爛生蛆，屍汁臭穢）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    皮肉既墮落，五藏於中現；
   </p>
   <p class="MsoPlainText" style="text-indent:24.0pt;">
    憑君徹底看，何處堪留戀？
   </p>
   <p class="MsoPlainText" style="text-indent:24.0pt;">
    肌膚才脫落，形質便遭傷；
   </p>
   <p class="MsoPlainText" style="text-indent:24.0pt;">
    瓜裂半開肉，蛇鑽欲出腸。
   </p>
   <p class="MsoPlainText" style="text-indent:24.0pt;">
    枯藤纏亂髮，顯蘚爛衣裳；
   </p>
   <p class="MsoPlainText" style="text-indent:24.0pt;">
    寄語嬋娟子，休將畫糞囊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     血塗想第五
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死後屍壞，血液糊塗，九孔流出，瘀色臭穢）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無復朱顏在，空餘殷血塗；
   </p>
   <p class="MsoPlainText" style="text-indent:24.0pt;">
    欲尋妍醜相，形質漸模糊。
   </p>
   <p class="MsoPlainText" style="text-indent:24.0pt;">
    一片無情血，千秋不起人；
   </p>
   <p class="MsoPlainText" style="text-indent:24.0pt;">
    淋漓塗宿草，狼籍汙埃塵。
   </p>
   <p class="MsoPlainText" style="text-indent:24.0pt;">
    莫辨妍媸相，安知男女身？
   </p>
   <p class="MsoPlainText" style="text-indent:24.0pt;">
    哀哉癡肉眼，錯認假為真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     膿爛想第六
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死屍停十日以上，即臭爛難聞）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    腐爛應難睹，腥臊不可聞；
   </p>
   <p class="MsoPlainText" style="text-indent:24.0pt;">
    豈知膿潰處，蘭麝昔曾熏。
   </p>
   <p class="MsoPlainText" style="text-indent:24.0pt;">
    薄皮糊破紙，爛肉棄陳羹；
   </p>
   <p class="MsoPlainText" style="text-indent:24.0pt;">
    膿血從中潰，蠅蛆自外爭。
   </p>
   <p class="MsoPlainText" style="text-indent:24.0pt;">
    食豬腸易嘔，洗狗水難清；
   </p>
   <p class="MsoPlainText" style="text-indent:24.0pt;">
    不是深憎惡，何由斷妄情？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     噉想第七
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （若把死屍棄於林中，鳥獸即爭來噉食）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    羊犬食人肉，人曾食犬羊；
   </p>
   <p class="MsoPlainText" style="text-indent:24.0pt;">
    不知人與畜，誰臭復誰香？
   </p>
   <p class="MsoPlainText" style="text-indent:24.0pt;">
    屍骸遭噉食，方寸少完全；
   </p>
   <p class="MsoPlainText" style="text-indent:24.0pt;">
    不飽饑烏腹，難幹饞狗涎。
   </p>
   <p class="MsoPlainText" style="text-indent:24.0pt;">
    當年空自愛，此日有誰憐？
   </p>
   <p class="MsoPlainText" style="text-indent:24.0pt;">
    不若豬羊肉，猶堪值幾錢？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     散想第八
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （屍解完盡，節骨分離，頭脊不連，伊人何去？）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    形骸一已散，手足漸移置；
   </p>
   <p class="MsoPlainText" style="text-indent:24.0pt;">
    諦觀娥媚姿，畢竟歸何處？
   </p>
   <p class="MsoPlainText" style="text-indent:24.0pt;">
    四體忽分散，一身何所從？
   </p>
   <p class="MsoPlainText" style="text-indent:24.0pt;">
    豈唯姿態失，兼亦姓名空？
   </p>
   <p class="MsoPlainText" style="text-indent:24.0pt;">
    長短看秋草，穠纖問晚風；
   </p>
   <p class="MsoPlainText" style="text-indent:24.0pt;">
    請君高著眼，此事細推窮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     骨想第九
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死後幾年，血肉既盡，只存白骨狼藉，人見憂愁）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本是骷髏骨，曾將誑惑人；
   </p>
   <p class="MsoPlainText" style="text-indent:24.0pt;">
    昔時看是假，今日睹方真。
   </p>
   <p class="MsoPlainText" style="text-indent:24.0pt;">
    皮肉已銷爍，唯餘骨尚存；
   </p>
   <p class="MsoPlainText" style="text-indent:24.0pt;">
    雨添苔蘚色，水浸土沙痕。
   </p>
   <p class="MsoPlainText" style="text-indent:24.0pt;">
    牽挽多蟲蟻，收藏少子孫；
   </p>
   <p class="MsoPlainText" style="text-indent:24.0pt;">
    風流何處去？愁殺未歸魂！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     燒想第十
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （死屍被燒時，體脂助燃焰，轉瞬成灰燼）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    火勢既猛烈，殘骸忽無有；
   </p>
   <p class="MsoPlainText" style="text-indent:24.0pt;">
    試看煙焰中，著得貪心否？
   </p>
   <p class="MsoPlainText" style="text-indent:24.0pt;">
    烈焰憑枯骨，須臾方熾然；
   </p>
   <p class="MsoPlainText" style="text-indent:24.0pt;">
    紅飛天際火，黑透樹頭煙。
   </p>
   <p class="MsoPlainText" style="text-indent:24.0pt;">
    妄念同灰盡，真心並日懸；
   </p>
   <p class="MsoPlainText" style="text-indent:24.0pt;">
    欲超生死路，此觀要精研。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ──以上皆節錄自《卍續藏經》第一○九冊
    <span lang="EN-US">
     635下－637上
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     五、省庵大師四念處頌（淨土宗第十一代祖師）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛垂涅槃，囑諸比丘依四念處住，如佛無異。今時值末法，正念者少，顧此法門，何人修學？豈惟不思其義，抑亦未識其名，可勝歎耶！余山居無事，讀涅槃遺教品，因取其意，以入聲律，俾歌詠者，正念增長，妄心息滅，置諸座隅，日以自警，並不忘遺誡云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     觀身不淨
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一興顛倒想，遂有幻緣身；
   </p>
   <p class="MsoPlainText" style="text-indent:24.0pt;">
    膿血常交湊，腥臊每具陳。
   </p>
   <p class="MsoPlainText" style="text-indent:24.0pt;">
    紙粘皮囊肉，藤絆骨纏筋；
   </p>
   <p class="MsoPlainText" style="text-indent:24.0pt;">
    毛覆叢叢草，蟲居比比鄰。
   </p>
   <p class="MsoPlainText" style="text-indent:24.0pt;">
    內藏惟臭穢，外飾但衣巾；
   </p>
   <p class="MsoPlainText" style="text-indent:24.0pt;">
    四大元無實，諸根豈有真？
   </p>
   <p class="MsoPlainText" style="text-indent:24.0pt;">
    語言風自響，動轉氣相循；
   </p>
   <p class="MsoPlainText" style="text-indent:24.0pt;">
    強號為男女，虛名立主賓。
   </p>
   <p class="MsoPlainText" style="text-indent:24.0pt;">
    百年三尺土，萬古一堆塵；
   </p>
   <p class="MsoPlainText" style="text-indent:24.0pt;">
    貴賤空回首，賢愚共愴神。
   </p>
   <p class="MsoPlainText" style="text-indent:24.0pt;">
    徒生復徒死，誰識本來人？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     觀受是苦
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾苦從何起，深知受者情；
   </p>
   <p class="MsoPlainText" style="text-indent:24.0pt;">
    順違才領納，取捨便縱橫。
   </p>
   <p class="MsoPlainText" style="text-indent:24.0pt;">
    有盛衰還至，無榮辱不成；
   </p>
   <p class="MsoPlainText" style="text-indent:24.0pt;">
    怨從親堨X，哀是樂中生。
   </p>
   <p class="MsoPlainText" style="text-indent:24.0pt;">
    王謝家何在，曹劉國已傾；
   </p>
   <p class="MsoPlainText" style="text-indent:24.0pt;">
    悲歡幾場夢，勝敗一棋枰。
   </p>
   <p class="MsoPlainText" style="text-indent:24.0pt;">
    事與心違背，貧將病合併；
   </p>
   <p class="MsoPlainText" style="text-indent:24.0pt;">
    錢神呼不至，窮鬼送難行。
   </p>
   <p class="MsoPlainText" style="text-indent:24.0pt;">
    戚戚終何益，悱悱漫不平；
   </p>
   <p class="MsoPlainText" style="text-indent:24.0pt;">
    無求卑亦貴，知足欠還盈。
   </p>
   <p class="MsoPlainText" style="text-indent:24.0pt;">
    若悟真空理，憂欣何處萌？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     觀心無常
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妄心無著處，體相竟如何；
   </p>
   <p class="MsoPlainText" style="text-indent:24.0pt;">
    閃閃風中燭，搖搖水上波。
   </p>
   <p class="MsoPlainText" style="text-indent:24.0pt;">
    一家門戶別，六個弟兄多；
   </p>
   <p class="MsoPlainText" style="text-indent:24.0pt;">
    擾擾各馳競，紛紛總不和。
   </p>
   <p class="MsoPlainText" style="text-indent:24.0pt;">
    青黃俄改換，動靜屢遷訛；
   </p>
   <p class="MsoPlainText" style="text-indent:24.0pt;">
    臭別香隨到，甜來淡又過。
   </p>
   <p class="MsoPlainText" style="text-indent:24.0pt;">
    炎涼易翻覆，好惡每偏頗；
   </p>
   <p class="MsoPlainText" style="text-indent:24.0pt;">
    境滅心安寄，情忘智亦孤。
   </p>
   <p class="MsoPlainText" style="text-indent:24.0pt;">
    掀翻五欲窟，搗盡六根窩；
   </p>
   <p class="MsoPlainText" style="text-indent:24.0pt;">
    劫賊歸王化，飛禽出網羅。
   </p>
   <p class="MsoPlainText" style="text-indent:24.0pt;">
    何當悟常住，諸妄盡消磨？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    註：「一家門戶別」指六根；「六個弟兄多」指六識；「擾擾各馳競」指眼逐色、耳逐聲等；「紛紛總不和」指如眼不與聲和、耳不與色和等；「青黃俄改換」指眼識無常；「動靜屢遷訛」指耳識無常；「臭別香隨到」指鼻識無常；「甜來淡又過」指舌識無常；「炎涼易翻覆」指身識無常；「好惡每偏頗」指意識無常。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     觀法無我
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸法從緣起，初無我主張；
   </p>
   <p class="MsoPlainText" style="text-indent:24.0pt;">
    因緣有生滅，念慮遂低昂。
   </p>
   <p class="MsoPlainText" style="text-indent:24.0pt;">
    欲得翻城失，求閑反遇忙；
   </p>
   <p class="MsoPlainText" style="text-indent:24.0pt;">
    畏寒冬不輟，苦熱夏偏長。
   </p>
   <p class="MsoPlainText" style="text-indent:24.0pt;">
    貧憶富時樂，老追年壯強；
   </p>
   <p class="MsoPlainText" style="text-indent:24.0pt;">
    有誰憎順適，若個好危亡。
   </p>
   <p class="MsoPlainText" style="text-indent:24.0pt;">
    自在方為主，遷流豈是常；
   </p>
   <p class="MsoPlainText" style="text-indent:24.0pt;">
    離根念何起，無識境還忘。
   </p>
   <p class="MsoPlainText" style="text-indent:24.0pt;">
    內外無些子，中間有底藏；
   </p>
   <p class="MsoPlainText" style="text-indent:24.0pt;">
    六窗虛寂寂，一室露堂堂。
   </p>
   <p class="MsoPlainText" style="text-indent:24.0pt;">
    但得塵勞盡，居然大覺王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——以上皆節錄自《卍續藏經》第一○九冊頁
    <span lang="EN-US">
     635下－637上
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    註：「有誰憎順適，若個好危亡」指得失閑忙冷熱等，皆從緣生，不因我有。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     六、如如居士顏丙勸修行文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人人愛此色身，誰信身為苦本？刻刻貪圖快樂，不知樂是苦因。浮生易度，豈是久居？幻質匪堅，總歸磨滅。長年者，偶至八九十而亡；短命者，不過二三旬而夭。更有今日不知來日事，又有上床忽別下床鞋。幾多一息不來，便是千秋永別。歎此身無有是處，奈誰人不被他瞞？筋纏七尺骨頭，皮裹一包肉塊。發毛爪齒，聚若堆塵，涕淚痰涎，汙如行廁。冬寒夏熱，年年向瘧疾堸膝矷F虱咬蚊噆，歲歲從蛆蟲邊混過。此身無可愛樂，諸人當願出離。如何迷昧者尚逞風流？懵懂漢猶生顛倒？或有骷髏頭上，簪花簪草；或有臭皮袋邊，帶麝帶香。羅衣偏罩膿血囊，錦被悉遮屎尿桶。用盡奸心百計，將謂住世萬年。不知頭痛眼昏，閻羅王接人來到，加以鬢斑齒落，無常鬼寄信相尋。個個戀色貪財，儘是失人身之捷徑；日日耽酒嗜肉，無非種地獄之深根。眼前圖快活一時，身後受苦辛萬劫。一旦命根絕處，四大風刀割時，外則腳手牽抽，內則肝腸痛裂。縱使妻孥相惜，無計留君；假饒骨肉滿前，有誰替汝？生者枉自悲啼痛切，死者但覺神識賓士。前途不見光明，舉目全無伴侶。過奈河岸，見之無不悲傷；入鬼門關，到者自然淒慘。棄世方經七日，投冥漸歷諸司。曹官抱案沒人情，獄卒持叉無笑面。平生為善者，送歸天道、仙道、人道；在日造惡者，押入湯途、火途、刀途。當初盡道因果荒唐，此際方知語言不謬。孽鏡堨韞韝孺，夜台中般般苦楚。刀山劍樹，吃不盡萬種煎熬；戴角披毛，填不了多生業債。任汝心雄膽潑，免不得向鬼卒而低頭；憑他謗道毀僧，挨不過對閻君而屈膝。魂魄雖歸陰界，身屍猶臥棺中。或隔三朝五朝，或當六月七月。腐爛則出蟲出血，臭穢則熏地熏天。無錢財者，付之一堆野火；有體面者，埋諸萬里荒山。昔時俏麗紅顏，翻成灰燼；今日荒涼白骨，變作塵埃。從前恩愛，到此成空。自昔英雄，而今何在？青草邊漫留碑石，綠楊內空掛紙錢。想到梢頭結局，誰人能免如斯？若欲跳出輪迴，須是皈心正覺。休向鬼窟塈@活計，要知肉團上有真人。是男是女總堪修，若俗若僧皆有分。急求活路，當思身後之身；切莫依回，仍做夢中之夢。若明日更待明日，看看誤盡青春；使後人復哀後人，累累增高白骨。彌陀好念，勿虛彼國之金台；閻老無情，莫惹他家之鐵棒。捨惡從善，改往修來。對眾為大眾宣揚，歸家為一家解說。使在在齊知覺悟；教人人共免沈淪。佛言不信，何言可信？人道不修，他道難修。各請直下承當，莫使此生空過。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《西歸直指》頁
    <span lang="EN-US">
     110
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     七、戒淫文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋聞業海茫茫，難斷無如色欲；塵寰擾擾，易犯惟有邪淫。拔山蓋世之英雄，坐此亡身喪國；繡口錦心之才士，因茲敗節墮名。今昔同揆，賢愚共轍。況乃囂風日熾，古道淪亡。輕狂小子，固耽紅粉之場；慧業文人，亦效青衫之濕。言窒欲而欲念愈滋，聽戒淫而淫機倍旺。遇嬌姿於道左，目注千翻；逢麗色於閨簾，腸回百折。總是心為形投，識被情牽。殘容俗嫗，偶然簪草簪花，隨作西施之想；陋質村鬟，設或帶香帶麝，頓忘東婦之形，豈知天地難容，神人震怒。或毀他節行，而妻女酬償；或汙彼聲名，而子孫受報。絕嗣之墳墓，無非輕薄狂生；妓女之祖宗，儘是貪花浪子。當富則玉樓削籍，應貴則金榜除名。笞杖徒流大辟，生遭五等之誅；地獄餓鬼畜生，沒受三途之罪。從前恩愛，到此成空，昔日雄心，而今何在？普勸青年烈士，黃卷名流，發覺悟之心，破色魔之障。芙蓉白麵，須知帶肉髓髏；美貌紅妝，不過蒙衣漏廁。縱對如玉如花之貌，皆存若姊若母之心。未犯邪淫者，宜防失足；曾行惡事者，務即回頭。更祈展轉流通，迭相化導。必使在在齊歸覺路，人人共出迷津。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——周安士老居士（節錄自《壽康寶鑒》頁
    <span lang="EN-US">
     5）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     八、黃庭堅戒淫發願文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我從昔來，因癡有愛，飲酒食肉，增長愛渴，入邪見林，不得解脫。今者對佛發大誓：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    願從今日盡未來世，不復淫欲；願從今日盡未來世，不復飲酒；願從今日盡未來世，不復食肉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    設復淫欲，當墮地獄、住火坑、經無量劫。一切眾生為淫亂故，應受苦報，我皆代受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    設復飲酒，當墮地獄、飲烊洞汁、經無量劫。一切眾生為酒顛倒故，應受苦報，我皆代受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    設復食肉，當墮地獄，吞熱鐵丸、經無量劫。一切眾生為殺生故，應受苦報，我皆代受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    願我以此，盡未來際，忍辱誓願，根塵清淨，具足十忍，不由他教，入一切智，隨順如來，於無量眾生界中，現作佛事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自惟明法師編《禪林珠璣》頁
    <span lang="EN-US">
     252
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     九、戒之在色賦文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蕩蕩情天，昏昏欲界。智慧都迷，癡呆難賣。亦念夫夫婦婦，正家道以無乖；庶幾子子孫孫，肅閨門而勿壞。如何鑽穴，絕無煩蛺蝶之媒；竟至逾牆，償不了鴛鴦之債。萬惡以淫為首，曾榜森羅；百殃悉降於身，非徒夭瘵。削他桂籍，生前則窮巷空悲；斬爾椒條，死後之荒塋孰拜？個個《中庸》記得，九經忘遠色之經；人人《論語》讀完，三戒昧少時之戒。血氣多緣未定，智愚哪得不移。和也者，財先可餌；強乎哉，力莫能支。刑於寡妻，破節而故夫暗泣；摟其處子，含羞而新婦群疑。以傭嫗為易奸，麀而忽聚；以乳娘為可犯，蠱豈堪醫？美婢調來，獅吼之威教遍受；頑童比及，龍陽之醜更難知。帶肉髓髏，偏喜狎顛狂之妓；低眉菩薩，亦怒汙清淨之尼。《傳》曰「男有室，女有家」，毋相瀆也。《禮》云「內外亂，禽獸行」，則必滅之。則有舌上燦花，毫端錯彩。誘人顛墜於邪山，罰爾沈淪於苦海。自詡文人才子，風流之趣語頻翻；遂令怨女曠夫，月下之佳期早待。好談中篝，一言傷天地之和；妄著淫書，萬劫受泥犁之罪。演出橫陳之劇，聲音笑貌；誰則弗思，描來秘戲之圖，袒裼裸裎，焉能不挽？酣歌豔曲，魂已蕩而魄已消；偽造仙方，陽可補而陰可採。是皆導入三途，能不孽添百倍？放鄭聲而有訓，此語應聞；思魯頌以無邪，其言猶在！何勿念淫，轉而好德。無思乃保無為，有物本來有則。想到懸崖撒手，欲火難紅；急從彼岸回頭，狂瀾勿黑。過而能改，福尚可以自求；善更能遷，禍定消於不測。綠衣引去，洪學士之上壽還登；黃紙標來，項秀才之高魁旋得。出乎爾，反乎爾，報應分明；不可逭，猶可違，挽回頃刻。罪不加懺悔之人，夢已入清涼之國。非禮勿動，衾影中浩浩其天；反身而誠，倫紀中賢賢易色。樂爾妻孥，畢其嫁娶。夭桃各詠於歸，少艾焉容外慕。鸞幃夢暢，提頭而人面模糊；鳳管詞新，拔舌而鬼形恐怖。戒得心中如鐵，法網詎罹；色原頭上從刀，殺機已露。生貪有限之歡，沒受無窮之苦。能忍堅忍很忍，便致神欽；視淫意淫語淫，都防天怒。奔還要拒，風清月白之吟；烈更須揚，露峽雪江之句。自己閨房之樂，亦莫常耽；他人床第之言，胡堪輕訴。青樓薄幸，休教縱欲三年；白壁無瑕，只在閑情一賦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《壽康寶鑒》頁
    <span lang="EN-US">
     46
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    註：商子拜亭，越中名士也。一夕夢文昌帝君謂之曰，子有賦才，曷不作戒色賦一篇，為我喚醒世人？醒而為之，下筆似有神助，字字窮形盡相，言言怵目驚心。願天下文人才士，低徊往復之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a10">
    </a>
    <span style="color:#333399">
     十、戒淫寶訓文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    帝君曰：甚矣！淫之為害大而流禍毒也。燕啄皇孫，漢祚因之將盡；龍嫠帝後，夏廷由是寢衰。新台作而穢跡影；牆茨歌而醜聲著。琴挑當爐卓女，空遺萬世譏評；詩寄蕭寺崔鶯，徒作千秋笑柄。貪歡致疾，瘦減荀令之肌；漁色殞身，憔悴潘郎之鬢。夢繞翠帷錦帳，拋卻黃卷青燈；情牽秦首蛾眉，棄彼螢窗雪案。赴佳期於邃室，暗中獨往，宛然穿窬之形；踐密約於空房，奸所雙擒，旋作餐刀之鬼。冥則有鬼神之殛，明則有王法之誅。或徒流、或笞杖、或絞斬，剝膚傷肢，受盡許多現報；或劍樹、或刀山、或油鼎，淒風慘月，難免無限陰刑。昔之臥柳眠花，歡娛有幾？今此呼疼叫痛，解脫何時？豈知流水桃花，腸斷情多劉阮，終成苦趣，行雲送雨，魂迷夢媮舅，總屬愁因。害及當身，累言莫盡；禍貽後代，罄紙難書。女為娼而媳為妓，倚門獻笑，風流債加倍填還；子則絕而孫則滅，荒塚孤眠，姦淫報異常酷烈。夫富貴之輩，身享厚寔崇高，都緣累劫修來，戀此片時之樂，盡墮前功；貧賤之人，日受憂愁困悴，皆是前生造就，圖茲頃刻之歡，愈增後罰。少壯者，前程甚遠，因好色而不齒士林，身敗名滅；遲暮者，光景無多，為貪淫而遄歸死路，骨化形消。何如苦海回頭，奚若愛河登岸？視明眸皓齒，不啻骷髏；睹絃服新妝，一如鴆毒。畏鬼神之殛，對彼姝而不動心；懼王法之誅，處暗室而不興欲念。品行無慚於玉潔；姓名自著於金亟。是則予之所厚望而重期者矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《欲海慈航》頁
    <span lang="EN-US">
     1
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a11">
    </a>
    <span style="color:#333399">
     十一、鍾離祖師戒淫歌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    誰家少艾顏如玉，鍾情故意迎人目。
   </p>
   <p class="MsoPlainText" style="text-indent:24.0pt;">
    多少賢豪善檢束，到此關頭便失足。
   </p>
   <p class="MsoPlainText" style="text-indent:24.0pt;">
    可憐失足欺幽獨，妄謂罪微猶可贖。
   </p>
   <p class="MsoPlainText" style="text-indent:24.0pt;">
    豈知天將淫惡錄，載在薄中罰甚酷。
   </p>
   <p class="MsoPlainText" style="text-indent:24.0pt;">
    折卻祖宗遺下福，削爾前生修下祿。
   </p>
   <p class="MsoPlainText" style="text-indent:24.0pt;">
    損爾悠悠好壽數，斬爾綿綿廣嗣續。
   </p>
   <p class="MsoPlainText" style="text-indent:24.0pt;">
    罰之不已令變畜，甚至永使墮水族。
   </p>
   <p class="MsoPlainText" style="text-indent:24.0pt;">
    看此慘報我亦哭，歎人何苦迷粉髑。
   </p>
   <p class="MsoPlainText" style="text-indent:24.0pt;">
    今懇世人聽忠告，好色來前避欲速。
   </p>
   <p class="MsoPlainText" style="text-indent:24.0pt;">
    他女原非爾花燭，他妻原非爾眷屬。
   </p>
   <p class="MsoPlainText" style="text-indent:24.0pt;">
    他女勾爾入他室，爾莫從他暗相逐。
   </p>
   <p class="MsoPlainText" style="text-indent:24.0pt;">
    他妻誘爾同他宿，爾莫與他私相熟。
   </p>
   <p class="MsoPlainText" style="text-indent:24.0pt;">
    爾若魂銷無把握，但想一誤入地獄。
   </p>
   <p class="MsoPlainText" style="text-indent:24.0pt;">
    爾若欲火難降伏，但想一犯遭冥戮。
   </p>
   <p class="MsoPlainText" style="text-indent:24.0pt;">
    想到此間身觳觫，自覺心灰如槁木。
   </p>
   <p class="MsoPlainText" style="text-indent:24.0pt;">
    心如槁木純無欲，鬼神聞之皆敬服。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《欲海慈航》頁
    <span lang="EN-US">
     13
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a12">
    </a>
    <span style="color:#333399">
     十二、紫柏大師龍蛇戒淫歌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    君不見，龍與蛇，本無常！
   </p>
   <p class="MsoPlainText" style="text-indent:24.0pt;">
    龍若有欲即為蛇，蛇能無欲鱗蟲王！
   </p>
   <p class="MsoPlainText" style="text-indent:24.0pt;">
    世人所欲固雖多，飲食男女為大屙！
   </p>
   <p class="MsoPlainText" style="text-indent:24.0pt;">
    若以飲食較男女，男女又為欲之戈！
   </p>
   <p class="MsoPlainText" style="text-indent:24.0pt;">
    漢高祖之大度，楚霸王之強悍。
   </p>
   <p class="MsoPlainText" style="text-indent:24.0pt;">
    一火咸陽心不悲，虞姬別時情何軟？
   </p>
   <p class="MsoPlainText" style="text-indent:24.0pt;">
    淮陰功高尚忍誅，戚姬臨決苦躊躇。
   </p>
   <p class="MsoPlainText" style="text-indent:24.0pt;">
    能將欲海輕掀倒，自古人間幾丈夫？
   </p>
   <p class="MsoPlainText" style="text-indent:24.0pt;">
    西施不知是何物，傾城傾國無多力。
   </p>
   <p class="MsoPlainText" style="text-indent:24.0pt;">
    當時若使留於越，越霸諸侯亦未必！
   </p>
   <p class="MsoPlainText" style="text-indent:24.0pt;">
    又不見！
   </p>
   <p class="MsoPlainText" style="text-indent:24.0pt;">
    五百仙人善馭雲，去來空際盡超群，
   </p>
   <p class="MsoPlainText" style="text-indent:24.0pt;">
    才聽宮女一聲曲，神力俱遭欲火焚！
   </p>
   <p class="MsoPlainText" style="text-indent:24.0pt;">
    蘇子卿，持漢節，吞氈啖雪命欲絕，
   </p>
   <p class="MsoPlainText" style="text-indent:24.0pt;">
    死生朝夕不可保，胡婦生兒猶所悅！
   </p>
   <p class="MsoPlainText" style="text-indent:24.0pt;">
    欲之難斷有若是，難斷能斷須男子！
   </p>
   <p class="MsoPlainText" style="text-indent:24.0pt;">
    男子斷欲尚多難，婦人失節何足恥？
   </p>
   <p class="MsoPlainText" style="text-indent:24.0pt;">
    言雖反，意甚切，字字分明心吐血，
   </p>
   <p class="MsoPlainText" style="text-indent:24.0pt;">
    是男是女能斷欲，誠為世上真豪傑！
   </p>
   <p class="MsoPlainText" style="text-indent:24.0pt;">
    扶人倫，整世道，苟非豪傑甯堪造？
   </p>
   <p class="MsoPlainText" style="text-indent:24.0pt;">
    饒有周公伊尹才，未能斷欲終顛倒！
   </p>
   <p class="MsoPlainText" style="text-indent:24.0pt;">
    大可笑，大可笑，好漢多迷屎尿竅，
   </p>
   <p class="MsoPlainText" style="text-indent:24.0pt;">
    臭皮袋上巧莊嚴，相看莫不稱為妙？
   </p>
   <p class="MsoPlainText" style="text-indent:24.0pt;">
    殊不知，四大合成身，四蘊攢為心，
   </p>
   <p class="MsoPlainText" style="text-indent:24.0pt;">
    若以四四觀身心，何處尋？
   </p>
   <p class="MsoPlainText" style="text-indent:24.0pt;">
    煩惱海豈有邊，龍蛇出沒足雲煙，
   </p>
   <p class="MsoPlainText" style="text-indent:24.0pt;">
    人欲關頭雷雨深，等閒換骨阿誰先！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——紫柏大師（《卍續藏經》第一二七冊頁
    <span lang="EN-US">
     64下－65上）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a13">
    </a>
    <span style="color:#333399">
     十三、趙令衿之戒欲文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘗謂世人，無始時來，有大苦惱，惑亂身心，不求出離。所大苦者，淫欲之事也！此苦能昏塞精神，戕賊性命，障道敗德，妨廢修行。每念私心潛散，邪見動搖，不以境緣有無，不分去處淨穢，便起顛倒，恣行觸汙；淨眼觀之，有何快樂！且情塵流轉，欲火燒然，自古迄今，老幼貴賤，無不被其害也！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋世人廣貪財利，追求爵祿，如意之後，唯是耽著色欲。又有緇素之間，百念灰冷，惟此一事，多為魔惱。至於造妖作竊，傾國亡家，或善和眷屬，因此紛爭，或久遠夫婦，因此乖離，信之壞人根本，累人深重，奸妒欺昧，不可名言。是故佛說，諸業易斷，此苦難除。苟能滅盡，無不成道！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大抵男女二根，初無分別，邪妄發生，互起愛染，結習牽纏，遂有：思想驚夢之苦，蠹費破散之苦，冤結離間之苦，遭刑染疾之苦，直到夭亡，終未省悟。明知穢汙，非清淨因，如蛾投火，自受燋然！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來明誨，若不斷淫，欲求聖道，無有是處。當知情愛為災難之端，狐媚乃殺人之賊，起煩惱因，入地獄種。誤人損德，喪身失命。常於一切處，泯絕男女相，究竟真實，誰受欲事。當知革囊，臭穢敗壞，總成白骨。念欲境界，復有何樂？雖在夢中，亦生怖畏！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    普願一切含靈具識，盡生厭捨，如冤家想，當遠離也；如大火聚，不可近也；如毒蛇來，當急避也。果能一發悔念，俾得此纏縛，自然消釋。變垢濁而獲法身，散淫火而為智慧。互相教化，同行淨道，證安樂行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——趙令衿（節錄自惟明法師編《圓明文集精華篇》頁
    <span lang="EN-US">
     116－117）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a14">
    </a>
    <span style="color:#333399">
     十四、戒淫短文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     斷五欲說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世人欲色，本為身樂；曾不念言，油盡燈滅，髓竭人亡，大可怖畏。佛在世時，敕優婆塞，姑戒邪淫；亦為眾生欲愛深積，未能淨盡，特樹大防，令無縱濫。故斷淫者，是了義教；斷邪淫者，不了義教。餘今之年，四十始衰，子壯已娶，子可生孫；及今斷之，已磋遲暮！少生繫戀，不比於人！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    而況岸然稱大丈夫、圖出世事，求大光明，通天徹地？世間勝事，非全精神，無少滲漏，尚不能辦，何況出世大光明事？聞之於師（宗寶道獨禪師），此於般若，如水與火，如冰與炭，相克相滅，不容並行。要令此心，光明無壅，拔出形骸、立氣之外，七處割截。心無動搖，安可得有須臾欲樂，微繫吾念？自傷福薄，不早斷決，遲延至今，可慚可恨！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——明•御史金聲之「斷五欲說」（節錄自惟明法師編《禪林珠璣》第四輯頁
    <span lang="EN-US">
     161－162）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     淫戒三了義說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經云：「若佛子自淫、教人淫，乃至一切女人，不得故淫。」《天臺疏》言：「五眾（比丘、比丘尼、式叉摩那、沙彌、沙彌尼）邪正俱制；二眾（優婆塞、優婆夷）唯制邪淫。」予嘗舉問香山老人。老人主天臺說。惟然師曰：「不然！經言：『菩薩應生孝順心，救度一切眾生，淨法與人。』又曰：『一切男子是我父，一切女子是我母，我生生無不從之受生。』然則盡世間，豈復有可淫之人？與人行淫，淨法安在？」予心韙（音偉，是也）其言。于時始發願求生淨土，顧念此分段身，欲愛所成，不斷其根，而求出生死，如卻（退卻也）行求前，無有是處。第夙習深重，時不自克。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    已而受菩薩戒，讀《華嚴經》，瞿然深省，以謂菩薩斷淫，實有三義：一者不負己靈，二者不誑諸佛，三者不欺眾生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切眾生，具有如來智慧德相，晝夜六時，常放光明，無有間歇。忽不自知，隨照立所，起於我愛。由有我愛，殉諸欲染，淪溺日深，光明日減，流浪生死，無有出期，幸及今日，得預戒品。尚復因循，貪嗜垢穢，如蠅集溷，如蟻附羶，云何智人，而不慚恥？欲染一淨，我愛自輕。我愛既除，光明斯復。頓脫苦輪，入泥洹道。是為斷淫，第一了義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次諸佛法身，悉由無量清淨功德之所莊嚴，具諸相好，成最正覺。以大慈力，廣說經律，度脫我等。我今之不斷欲愛，則念佛不切。念佛不切，則見佛無期。以斯染法與清淨心不相應故。如水與火，如薰（香草，一名蕙草）與蕕（草名，臭氣甚烈），相傾相奪，此強則彼弱，此成則彼壞故。名為佛子，捨父逃逝，自誑誑佛，何以報恩？此為斷淫，第二了義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，凡夫地中，常樂染法：菩薩度人，莫先淨戒。雖在天、魔、神、鬼、畜生之女，尚欲方便教化，勸發菩提；何論現前所有眷屬？此諸眷屬，或已發心、或今發心、或當發心，以道眼觀，作佛子想，作法侶想，作蓮胎骨肉想，誘引提攜，成就淨業。何忍一剎那間，起於欲相？而況從事？若或從事，是即魔法。以為斷淫，第三了義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唯此三事，決定不疑，而斷淫之志始堅。故曰：「寧以此身投熾然猛火，火坑刀上，終不毀犯三世經律，與一切女人作不淨行。」如此誠言，甯於在家、出家，顧有區別？——惟然師之言其信。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歲在元黓攝提格孟春之月，偶閱經疏，追述此義，與諸在家佛子共之。——清彭紹升之「論梵網經淫戒」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自惟明法師《圓明文集藝文篇》頁
    <span lang="EN-US">
     312－314
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     淡泊恩愛
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《涅槃經》云：「無明郎主，恩愛魔王，從生至生，遭其戕害。」故吾人愛網纏結，昧卻本真，一受其毒，沈淪不已！是以修省，欲離火宅。惟此愛根，甚難割截，乃至頭白齒豁，死門在即，尚爾念念不體，作馬牛之自甘，為奴隸之所願。總大智人，十有九昧，況無慧者！經云：「有愛則生，愛盡則滅。」或曰：夫妻子女人倫之綱，為之世紀，何以謂怨仇，恐喻之不亦甚乎？曰：非也！以人倫道中，則君君、臣臣、父子、夫婦；以修道者，固當別論。如忠孝之士，殉身救父、衛國、匡君，立名萬世，人道備矣；若出世之學，辭親割愛，捨己從人，以度諸有，法道全矣。是以出世之學，故能弘通大乘，超脫塵鎖，不同世議。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    要之，趣進妙道，未見情愛封固，而得有證者！念吾生從朝至暮，從少至老，從生至死，從貴至賤，從貧至富，役使身心，無暫時捨；至睡熟時，夢中尚遭其顛倒，過在誰歟？眼見日喪而日不知，日迷而日不覺，深入骨髓，總經塵劫，牢不可拔，謂之肉刺，謂之軟繩。我佛目不耐看，因於世諦，示現王宮，捨身救度。若是標式，尚爾執迷！是觀愛之為害甚大！乃至入四生異類，改頭換面，逐影隨形，患難不捨，迷倒無已。故云：淡泊恩愛。必於正念反觀，生死臨頭，最親不可少代，則恩愛必冰釋矣。噫，可不畏歟！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——清•攖甯智靜大師之「示敏一居士居家修省十法」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     七世母羊豕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    呂祖師曰：姦人室女，得絕嗣報。婦人年自十三、四後，情竇已開，姦之尚獲重譴，若未及其時而誘之，心何忍也？世間凶淫之輩，不但喜漁幼女，兼獵幼童。夫兩情相悅，而後成淫，幼童幼女，稚昧無知，何所悅於我，而乃泰然淫之乎？絕嗣不足盡其辜也，其人七世當為母羊母豕，不得解脫。蓋以此二物，生世周月，便能受淫故也。至於倫常之中，或以卑犯尊，或以上亂下，罪大惡極。刑曹斷律，雖按其服之重輕，有立剮立斬立絞之殊。然陽報既彰，陰罰尤重，其人七世當為雞為犬，不得解脫，蓋以此二物，迷卻性真，不知倫常故也。以上所載，乃口不忍言，筆不忍書者。而世人紛紛犯之，此豬羊雞犬之所以日多也。帝君曰：誠哉呂師之言也。漁幼之人，犯倫之輩，當其造業之時，雖非豬羊雞犬之身，而已有豬羊雞犬之事。縱陰律未加，而已知其墮入畜道矣。人何苦以頃刻之歡娛，甘為畜生而不辭哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——呂祖師（節錄自《欲海慈航》頁
    <span lang="EN-US">
     3－4）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     男淫六不可
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、淫汙褻狎，顏面有靦，恭敬既喪，羞惡亦殄。一不可也。
   </p>
   <p class="MsoPlainText" style="text-indent:24.0pt;">
    二、棄爾結髮，嬖彼少年，乖氣致異，好惡有偏。二不可也。
   </p>
   <p class="MsoPlainText" style="text-indent:24.0pt;">
    三、若輩佻達，有何行檢，竊玉偷香，室人是染。三不可也。
   </p>
   <p class="MsoPlainText" style="text-indent:24.0pt;">
    四、舉頭三尺，定有神明，瞋怒其穢，降罰非輕。四不可也。
   </p>
   <p class="MsoPlainText" style="text-indent:24.0pt;">
    五、律載雞姦，王法班班，姦又近殺，軀命攸關。五不可也。
   </p>
   <p class="MsoPlainText" style="text-indent:24.0pt;">
    六、非求爾後，妄泄爾精，愚哉是役，速戕其生。六不可也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     306
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     淫欲三魔說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡人最易失足，只在美豔當前，勃然難制之一刻，此際有三魔：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眼光落面，妖態攢心，骨熱神飛，煙騰焰熾，是謂火魔。
   </p>
   <p class="MsoPlainText" style="text-indent:24.0pt;">
    欲眼萌動，任督潛開，如堤將崩，如洪欲決，是謂水魔。
   </p>
   <p class="MsoPlainText" style="text-indent:24.0pt;">
    水火相烹，形魂互蕩，如輪不息，如環無端，是謂風魔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三魔者，三關也，斬三魔，過三關無他，有慧劍一焉：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一曰「忍」而已矣、「堅忍」而已矣、「很忍」而已矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    饑不食虎餐，渴不飲鴆酒，「忍」之說也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    兩鬥奪刀，流血不解，敗軍奪路，中箭不回，「堅忍」之說也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蝮蛇螫手，壯士斷腕，毒矢著身，英雄刮骨，「很忍」之說也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此際關頭守得定，忍得過，則感天地、動鬼神，功圓行滿矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若一念依徊，必至操持不定，彼牆花路柳，粉白黛綠，轉眼成空。而由此奪算，由此減祿，甚或由此殺身。且命該富貴而貧賤矣；數應平安而禍變矣；分應有子者，絕嗣矣；願望貴子賢孫者，偏生下流矣。且有地獄報、來世報、畜生報、妻女淫泆報、子孫困窮報、娼優下賤報。片念略歧，無邊荼毒。嗚乎！敢不忍乎哉？噫嘻！敢不忍乎哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     303－304
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     淫書姦淫報
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★三代而下，世多邪說。而邪說之最足以害人心世道者，莫如淫詞小說為甚。蓋聖賢經傳，唯恐不能覺天下之愚迷。而淫詞小說，唯恐不能喪斯民之廉恥。以故小說出而淫風熾，淫詞興而貞德衰。然誰無羞惡之心，豈肯作禽獸之事？但以聰明子弟，靈敏婦女，一睹此書，悉為所惑。初則豔其詞章，以為佳妙，繼則情隨文轉，不能自持。遂致竟以希聖希賢宜家宜國之身，甘作鑽穴逾牆偷香竊玉之事，而絕無顧惜者，皆此等邪書之所蠱惑也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其毒人也，烈於蜜餞砒霜。其陷人也，慘於雪覆坑坎。令人滅理而亂倫，折福而損壽，破家而殺身，辱先而絕後。及其死也，尚使神識墮於地獄，受諸極苦。久經長劫，莫由出離。可不哀哉？凡作此書，及販賣此書者，其罪甚於叛逆之首，亂賊之魁。當為國法所必誅，天律所不赦也。奉勸當權諸名公偉人，及一切有心世道仁人君子。凡見此等人，務必勸令改業。凡見此等書及板，務必盡行焚毀。有力則獨任其資，無力則勸眾共舉。又祈輾轉化導，俾人各景從。必期於世間永無此書，人民各敦□倫而後已。將見佛天雲護，災障冰消。身心安泰，家門迪吉。富壽康寧，現身獲箕疇之五福。勳徽爵位，後裔納伊訓之百祥矣。特將收藏小說四害，並焚毀淫書十法詳列於後。企有心世道者，採取而舉行焉（四害十法，見《格言聯璧》。）（勸毀淫書說）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《印光法師文鈔下冊》頁
    <span lang="EN-US">
     796－797
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★今人往往為一「情」字所誤，不知「情」之一字，天與我為忠孝友弟仁民愛物用也。正用之，則為賢聖，邪用之，則為禽獸。可不懼哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     301
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★造作淫書，壞人心術，死入無間地獄，直至其書滅盡。因其書而作惡者，罪報皆空，方得脫生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》之《文帝天戒錄》云
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★姦人妻女，玷人閨門，在地獄中，受苦五百劫，方得脫生，為騾為馬，又五百劫，方復為娼為優。姦宿寡婦尼僧，幾人操履，在地獄受苦八百劫，方得脫生為羊為豕，供人宰殺，又八百劫乃復人身，為瞽為啞、為五官四肢不全，殘廢之人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     302－303之《文帝天戒錄》云
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★淫人之罪如殺人等，又曰：凡人苦行修行，諸罪俱可消釋，惟曾破處子之身者，後道高行滿，不能開釋，必受過惡報，方可成真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     301－302之《道書》云
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★殺人者，殺其一身，淫人者，殺其三世，蓋不特破其人之節，使其翁姑、父母、丈夫、子女，恥懸眉額，痛徹心脾，甚致因羞致死，或夫殺其妻，父縊其女，子不認其母，親戚難施面目，良家莫與聯姻，以俄頃偷歡，造彌天罪惡絕嗣之報，尚不足以蔽其辜也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     300
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★有夫婦然後有父子兄弟，淫人不獨亂人夫婦一倫，並亂人父子兄弟五倫遂亡。其三，甚至彼祖宗有不歆非類之痛，神誅鬼戮，豈能或逭？殺人者，戕其後天，而淫人者，亂其先天，況殺人者，恨之也。若淫人者，何恨於其丈夫翁姑父母？且何恨於娥眉？而必欲汙其身喪其節也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《感應篇彙編》頁
    <span lang="EN-US">
     300
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ★好犯他婦者，眾惡不可計，今身亦後身，現世為人所見憎嫉。云何現身為人所憎？所以為人所憎者，或為王法所拘，或為夫主所捉，或閉在牢獄，榜笞萬端，拷掠荼毒，其惱無數。身壞命終，生劍樹地獄中。罪人在獄，見劍樹上，有端正婦女，顏貌殊特，像如天女。時諸罪人，見彼女端正無雙，心歡意樂，欲與情通，相率上劍樹枝下垂，刺壞身體毒痛難計，欲至不至。諸端正女忽然在地，罪人遙見諸女在地，復懷歡喜，復緣樹下劍枝逆刺，破碎身體肉盡骨存，高聲喚呼，求死不得。罪苦未畢，復還生肉，皆由貪淫致此苦毒，如此經歷數千億萬歲，受此毒痛，亦不命終。要盡罪貪淫入獄其事如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若復貪淫之人墮畜生中，或有時節淫起，或無時節淫起，淫有時節眾生輩，雖犯於淫不犯他妻，淫意偏少，不大殷勤淫起。或無時節眾生者，在人間時淫意偏多，犯他婦女，今為畜生，欲意甚多，以是之故，淫無時節，生在畜生，受罪如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    貪淫眾生墮餓鬼中，為淫逸故，共相征伐，乃至阿須倫與諸天共爭，皆由貪淫。犯他妻婦，生餓鬼中，受罪如此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    貪淫之人生人中者，己婦妻女，姦淫無度，遊蕩自恣不可禁止，若復強犯，越法淫逸，或尊或卑，不避親疏，雖得為人，亦無男根。或有兩形或無形者，或者一形，亦不成就，如此淫逸之類，皆由犯淫無高下故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    貪淫之人若生為天，遭五災疫，瑞應之變，己天王女與他娛樂，天子見已，內懷憂戚，如被火然，我身猶淫玉女離索，心意熾然，生不善念，於彼命終，生地獄中，斯由不福利行，生五道中，隨形受苦，其罪不同。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《出曜經•卷六》《大正藏》第四冊頁
    <span lang="EN-US">
     640中－下
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a15">
    </a>
    <span style="color:#333399">
     十五、戒淫詩集
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     斷淫偈
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛無不喜，惟不喜淫，水中用塵，塵以水洗。塵從水生，水不洗塵，塵豈能清？兩者匪惑，淫火自停。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——紫柏大師（《卍續藏經》第一二六冊頁
    <span lang="EN-US">
     972下）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十方三世中，惟我一人淫。
   </p>
   <p class="MsoPlainText" style="text-indent:24.0pt;">
    淫機斷不難，淫人處處滿。
   </p>
   <p class="MsoPlainText" style="text-indent:24.0pt;">
    淫機卒難斷，時時互相熏。
   </p>
   <p class="MsoPlainText" style="text-indent:24.0pt;">
    增長無有已，我斷人不斷。
   </p>
   <p class="MsoPlainText" style="text-indent:24.0pt;">
    斷斷熏復深，染淨各有源。
   </p>
   <p class="MsoPlainText" style="text-indent:24.0pt;">
    源窮染淨洗，戒根盤虛空。
   </p>
   <p class="MsoPlainText" style="text-indent:24.0pt;">
    空外無有物，有淫無地藏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ──紫柏大師（《卍續藏經》第一二六冊頁
    <span lang="EN-US">
     991）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     西施說法偈
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世人盡愛西施美，範蠡不愛卻載去，
   </p>
   <p class="MsoPlainText" style="text-indent:24.0pt;">
    此意若使吳王知，伍員頭始留得住。
   </p>
   <p class="MsoPlainText" style="text-indent:24.0pt;">
    我聞西施美亦愛，愛情如火燒心堙A
   </p>
   <p class="MsoPlainText" style="text-indent:24.0pt;">
    無限精神為此枯，千排萬遣無用處。
   </p>
   <p class="MsoPlainText" style="text-indent:24.0pt;">
    偶讀圓覺普眼章，西施之醜難掩藏，
   </p>
   <p class="MsoPlainText" style="text-indent:24.0pt;">
    三十六物仔細觀，但覺其臭不覺香。
   </p>
   <p class="MsoPlainText" style="text-indent:24.0pt;">
    香臭互奪本無地，範蠡滿載明月光，
   </p>
   <p class="MsoPlainText" style="text-indent:24.0pt;">
    此光要使照千古，伍員頭斷日中霜。
   </p>
   <p class="MsoPlainText" style="text-indent:24.0pt;">
    萬花叢堨h復來，西施翻作說法王，
   </p>
   <p class="MsoPlainText" style="text-indent:24.0pt;">
    試觀捧心顰眉時，芙蓉兩岸秋波長。
   </p>
   <p class="MsoPlainText" style="text-indent:24.0pt;">
    得漁欸乃聲何奇？耳根一染平空亡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——紫柏大師（《卍續藏經》第一二六冊頁
    <span lang="EN-US">
     992下993上）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示如印觀身歌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    君不見
   </p>
   <p class="MsoPlainText" style="text-indent:24.0pt;">
    如花女子誰不戀？只緣面嫩怕風吹，
   </p>
   <p class="MsoPlainText" style="text-indent:24.0pt;">
    幾回躲避桃花畔。
   </p>
   <p class="MsoPlainText" style="text-indent:24.0pt;">
    又不見
   </p>
   <p class="MsoPlainText" style="text-indent:24.0pt;">
    吳王樓船載西施，蕩漾中流炫顏色，
   </p>
   <p class="MsoPlainText" style="text-indent:24.0pt;">
    一朝越兵過行春，等閒笑堜h蘇失。
   </p>
   <p class="MsoPlainText" style="text-indent:24.0pt;">
    這肉塊、害殺人，古今無限沒風塵。
   </p>
   <p class="MsoPlainText" style="text-indent:24.0pt;">
    老僧有個降魔術，不是英雄不解識，
   </p>
   <p class="MsoPlainText" style="text-indent:24.0pt;">
    常將此心觀此身，此身畢竟是何物？
   </p>
   <p class="MsoPlainText" style="text-indent:24.0pt;">
    今日觀、明日察，內外搜求沒搭殺。
   </p>
   <p class="MsoPlainText" style="text-indent:24.0pt;">
    皮裹肉、肉包骨，橫筋豎絡互相織，
   </p>
   <p class="MsoPlainText" style="text-indent:24.0pt;">
    三焦五臟細復推，蟯蛔以為極樂國。
   </p>
   <p class="MsoPlainText" style="text-indent:24.0pt;">
    膿為漿、糞為食，終日醺醺自為得，
   </p>
   <p class="MsoPlainText" style="text-indent:24.0pt;">
    一朝報盡幻軀燒，總隨煙焰風飄失。
   </p>
   <p class="MsoPlainText" style="text-indent:24.0pt;">
    能觀者、是我心，所觀者、是我身。
   </p>
   <p class="MsoPlainText" style="text-indent:24.0pt;">
    能所何曾有疏親？譬如吳越各江山，
   </p>
   <p class="MsoPlainText" style="text-indent:24.0pt;">
    癡人無智認為一。
   </p>
   <p class="MsoPlainText" style="text-indent:24.0pt;">
    觀之久
   </p>
   <p class="MsoPlainText" style="text-indent:24.0pt;">
    觀力漸熟成抖擻，一道神光照廁坑，
   </p>
   <p class="MsoPlainText" style="text-indent:24.0pt;">
    蛆蟲滾滾希延壽，臭穢中、不堪處，
   </p>
   <p class="MsoPlainText" style="text-indent:24.0pt;">
    爭名奪利誰思止？萬兩黃金買粉頭。
   </p>
   <p class="MsoPlainText" style="text-indent:24.0pt;">
    直謂風流長不死，悲哉業鬼與淫妖，
   </p>
   <p class="MsoPlainText" style="text-indent:24.0pt;">
    不道東風夜半生，猶謂春光常若此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——紫柏大師（《卍續藏經》第一二七冊頁
    <span lang="EN-US">
     59下）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     馬郎婦贊
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    欲火燒靈根，心苗終焦滅，
   </p>
   <p class="MsoPlainText" style="text-indent:24.0pt;">
    智者聞此言，悲痛入骨髓。
   </p>
   <p class="MsoPlainText" style="text-indent:24.0pt;">
    奈何天下人，如花女為寶，
   </p>
   <p class="MsoPlainText" style="text-indent:24.0pt;">
    冀得枕臂眠，即死亦甘爾。
   </p>
   <p class="MsoPlainText" style="text-indent:24.0pt;">
    菩薩甚愍之，幻此微妙容，
   </p>
   <p class="MsoPlainText" style="text-indent:24.0pt;">
    令眾生見喜，因喜生愛心。
   </p>
   <p class="MsoPlainText" style="text-indent:24.0pt;">
    因愛生覺悟，覺悟即慚愧，
   </p>
   <p class="MsoPlainText" style="text-indent:24.0pt;">
    遠一切婦人，如菩薩無異。
   </p>
   <p class="MsoPlainText" style="text-indent:24.0pt;">
    勿於菩薩身，生此不淨想，
   </p>
   <p class="MsoPlainText" style="text-indent:24.0pt;">
    人為萬物靈，豬狗乃不若。
   </p>
   <p class="MsoPlainText" style="text-indent:24.0pt;">
    由是淫心生，號跳強制止，
   </p>
   <p class="MsoPlainText" style="text-indent:24.0pt;">
    勉然至自然，終登無欲地。
   </p>
   <p class="MsoPlainText" style="text-indent:24.0pt;">
    無欲即聖人，常為如來子，
   </p>
   <p class="MsoPlainText" style="text-indent:24.0pt;">
    於世作日月，破大夜昏暗。
   </p>
   <p class="MsoPlainText" style="text-indent:24.0pt;">
    一人全此德，大千蒙利益，
   </p>
   <p class="MsoPlainText" style="text-indent:24.0pt;">
    觀音之化身，身身無窮已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——紫柏大師（《卍續藏經》第一二七冊頁
    <span lang="EN-US">
     110上）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     慧劍歌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    柳為營兮花作寨，絕世佳人稱主帥。
   </p>
   <p class="MsoPlainText" style="text-indent:24.0pt;">
    酒兵日夜苦相爭，又有笙歌增氣概。
   </p>
   <p class="MsoPlainText" style="text-indent:24.0pt;">
    殺人妙算是風流，斬將奇謀有恩愛。
   </p>
   <p class="MsoPlainText" style="text-indent:24.0pt;">
    任他舉鼎拔山雄，但與交鋒無不敗。
   </p>
   <p class="MsoPlainText" style="text-indent:24.0pt;">
    力戰筵前氣血衰，洞房疊媾神精憊。
   </p>
   <p class="MsoPlainText" style="text-indent:24.0pt;">
    連年累月不解兵，管教性命從茲壞。
   </p>
   <p class="MsoPlainText" style="text-indent:24.0pt;">
    勸君修德立城池，不淫不縱守關隘。
   </p>
   <p class="MsoPlainText" style="text-indent:24.0pt;">
    一朝修得慧劍成，誅盡酒魔與粉黛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《欲海慈航》頁
    <span lang="EN-US">
     14
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒貪花酒歌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戒汝休貪酒與花，才貪花酒便亡家。
   </p>
   <p class="MsoPlainText" style="text-indent:24.0pt;">
    只因灑引花心動，自是花迷酒後斜。
   </p>
   <p class="MsoPlainText" style="text-indent:24.0pt;">
    酒後看花情不厭，花前酌酒興無涯。
   </p>
   <p class="MsoPlainText" style="text-indent:24.0pt;">
    酒後花謝黃金盡，花不留人酒不賒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——節錄自《欲海慈航》頁
    <span lang="EN-US">
     14
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    盡說厭欣為障道，誰知淨業善資成。
   </p>
   <p class="MsoPlainText" style="text-indent:24.0pt;">
    厭離未切終難去，欣愛非深豈易生？
   </p>
   <p class="MsoPlainText" style="text-indent:24.0pt;">
    何處安居能徙宅，誰人無事肯登程？
   </p>
   <p class="MsoPlainText" style="text-indent:24.0pt;">
    鐵圍山外蓮華國，掣斷情韁始放行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——省庵大師（《卍續藏經》第一○九冊頁
    <span lang="EN-US">
     626下）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    癡人垂老不知休，喚殺朦朧未轉頭。
   </p>
   <p class="MsoPlainText" style="text-indent:24.0pt;">
    毒病偏將醫作惡，沈屙翻與藥為讎。
   </p>
   <p class="MsoPlainText" style="text-indent:24.0pt;">
    愛繩易縛禽投檻，欲餌能牽魚上鉤。
   </p>
   <p class="MsoPlainText" style="text-indent:24.0pt;">
    奉勸世緣宜早悟，蓮池種子尚堪投。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——省庵大師（《卍續藏經》第一○九冊頁
    <span lang="EN-US">
     631下）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女人極樂不容生，未了迷流欲斷魂。
   </p>
   <p class="MsoPlainText" style="text-indent:24.0pt;">
    一個糞囊花粉堙A相牽佯作美佳身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     21
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    別離惡世是高人，愛鎖情枷怎脫身？
   </p>
   <p class="MsoPlainText" style="text-indent:24.0pt;">
    咬定牙關尋出路，一刀兩斷遠紅塵。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     32
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    婦女從來欲性多，愛河滾滾苦蹉跎。
   </p>
   <p class="MsoPlainText" style="text-indent:24.0pt;">
    立志願生清淨土，莫萌一念喜娑婆。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     33
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    姑娘一句動人心，誰知我早是他生？
   </p>
   <p class="MsoPlainText" style="text-indent:24.0pt;">
    若明互相為男女，父母兒孫豈戀情？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     34
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    情愛何如慈愛清？等同一愛有攸分。
   </p>
   <p class="MsoPlainText" style="text-indent:24.0pt;">
    情念橫生尤自墮，慈心動處利多人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     37
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    色欲推人下火坑，而今哪個肯留心？
   </p>
   <p class="MsoPlainText" style="text-indent:24.0pt;">
    淫念猛翻全不顧，阿鼻好下竟無人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     59
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    塞斷情河與愛江，滔天大海少汪洋。
   </p>
   <p class="MsoPlainText" style="text-indent:24.0pt;">
    源流自此無消息，長空白日照當陽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——來果禪師《千字偈》頁
    <span lang="EN-US">
     54
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女色多迷人，人惑總不見，
   </p>
   <p class="MsoPlainText" style="text-indent:24.0pt;">
    龍麝暗薰衣，脂粉厚塗面。
   </p>
   <p class="MsoPlainText" style="text-indent:24.0pt;">
    人呼為牡丹，佛說是花箭，
   </p>
   <p class="MsoPlainText" style="text-indent:24.0pt;">
    射人入骨髓，死而不知怨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——慈受禪師
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    尿屎渠、膿血聚，算來有甚風流趣？世人恣情耽色，動曰因緣，非也。業境相隨，互為流轉，夙生魔障未消，還來虧損其德爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——達摩祖師之「皮囊歌」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淫欲為害，傷身喪志，雖屬夫妻，亦當節制。
   </p>
   <p class="MsoPlainText" style="text-indent:24.0pt;">
    若是邪淫，更非所宜，古今志士，無一犯一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——《印光法師文鈔三編卷四》頁
    <span lang="EN-US">
     1123
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此身如白玉，一失腳便碎。
   </p>
   <p class="MsoPlainText" style="text-indent:24.0pt;">
    此事如鳩毒，一入口即死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——明高宗憲（節錄自《感應篇彙編》頁
    <span lang="EN-US">
     301）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    日輪漸漸短，光陰一何促。
   </p>
   <p class="MsoPlainText" style="text-indent:24.0pt;">
    身如水上沫，命似當風燭。
   </p>
   <p class="MsoPlainText" style="text-indent:24.0pt;">
    常須慎四蛇，持心捨三毒。
   </p>
   <p class="MsoPlainText" style="text-indent:24.0pt;">
    相見論修道，更莫著淫欲。
   </p>
   <p class="MsoPlainText" style="text-indent:24.0pt;">
    淫欲暫時情，長劫入地獄。
   </p>
   <p class="MsoPlainText" style="text-indent:24.0pt;">
    縱令得出來，異形人不識。
   </p>
   <p class="MsoPlainText" style="text-indent:24.0pt;">
    或時成四足，或是總無足。
   </p>
   <p class="MsoPlainText" style="text-indent:24.0pt;">
    可惜好人身，變作醜頭畜。
   </p>
   <p class="MsoPlainText" style="text-indent:24.0pt;">
    今日預報告，行行須努力。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——龐蘊居士
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    迷時愛欲心如火，心開悟理火成灰。
   </p>
   <p class="MsoPlainText" style="text-indent:24.0pt;">
    灰火本來同一體，當知妄盡即如來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——龐蘊居士
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世人愛假不愛真，世人憐富卻憎貧。
   </p>
   <p class="MsoPlainText" style="text-indent:24.0pt;">
    唯敬三途八不淨，背卻如來妙色身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——龐蘊居士
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    當年恩愛，今作怨家；昔日寇仇，今成骨肉。昔為母而今為婦，舊是翁而新作夫。宿命知之，則可羞可恥；天眼視之，則可笑可憐。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——省庵大師《勸發菩提心文》
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    玉堂掛珠簾，中有嬋娟子。
   </p>
   <p class="MsoPlainText" style="text-indent:24.0pt;">
    其貌勝神仙，容華若桃李。
   </p>
   <p class="MsoPlainText" style="text-indent:24.0pt;">
    東家春霧合，西舍秋風起。
   </p>
   <p class="MsoPlainText" style="text-indent:24.0pt;">
    更過三十年，還成甘蔗滓。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——寒山大士《禪家寒山詩註》頁
    <span lang="EN-US">
     24
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    城中蛾眉女，珠佩珂珊珊。
   </p>
   <p class="MsoPlainText" style="text-indent:24.0pt;">
    鸚鵡花前弄，琵琶月下彈。
   </p>
   <p class="MsoPlainText" style="text-indent:24.0pt;">
    長歌三月響，短舞萬人看。
   </p>
   <p class="MsoPlainText" style="text-indent:24.0pt;">
    未必長如此，芙蓉不耐寒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——寒山大士《禪家寒山詩註》頁
    <span lang="EN-US">
     26
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    儂家暫下山，入到城隍堙A
   </p>
   <p class="MsoPlainText" style="text-indent:24.0pt;">
    逢見一群女，端正容貌美。
   </p>
   <p class="MsoPlainText" style="text-indent:24.0pt;">
    頭戴蜀樣花，燕脂塗粉膩，
   </p>
   <p class="MsoPlainText" style="text-indent:24.0pt;">
    金釧鏤銀朵，羅衣緋紅紫。
   </p>
   <p class="MsoPlainText" style="text-indent:24.0pt;">
    朱顏類神仙，香帶氤氳氣，
   </p>
   <p class="MsoPlainText" style="text-indent:24.0pt;">
    時人皆顧盼，癡愛染心意。
   </p>
   <p class="MsoPlainText" style="text-indent:24.0pt;">
    謂言世無雙，魂影隨他去，
   </p>
   <p class="MsoPlainText" style="text-indent:24.0pt;">
    狗咬枯骨頭，虛自舐唇齒。
   </p>
   <p class="MsoPlainText" style="text-indent:24.0pt;">
    不解返思量，與畜何曾異？
   </p>
   <p class="MsoPlainText" style="text-indent:24.0pt;">
    今成白髮婆，老陋若精魅。
   </p>
   <p class="MsoPlainText" style="text-indent:24.0pt;">
    無始由狗心，不超解脫地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——寒山大士《禪家寒山詩註》頁
    <span lang="EN-US">
     484
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世有一等愚，茫茫恰似驢。
   </p>
   <p class="MsoPlainText" style="text-indent:24.0pt;">
    還解人言語，貪淫狀若豬。
   </p>
   <p class="MsoPlainText" style="text-indent:24.0pt;">
    險巇難可測，實語卻成虛。
   </p>
   <p class="MsoPlainText" style="text-indent:24.0pt;">
    誰能共伊言，令教莫此居。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——寒山大士《禪家寒山詩註》頁
    <span lang="EN-US">
     132
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三界人蠢蠢，六道人茫茫。
   </p>
   <p class="MsoPlainText" style="text-indent:24.0pt;">
    貪財愛淫欲，心惡若豺狼。
   </p>
   <p class="MsoPlainText" style="text-indent:24.0pt;">
    地獄如箭射，極苦若為當。
   </p>
   <p class="MsoPlainText" style="text-indent:24.0pt;">
    兀兀過朝夕，都不別賢良。
   </p>
   <p class="MsoPlainText" style="text-indent:24.0pt;">
    好惡總不識，猶如豬及羊。
   </p>
   <p class="MsoPlainText" style="text-indent:24.0pt;">
    共語如木石，嫉妒似顛狂。
   </p>
   <p class="MsoPlainText" style="text-indent:24.0pt;">
    不自見己過，如豬在圈臥。
   </p>
   <p class="MsoPlainText" style="text-indent:24.0pt;">
    不知自償債，卻笑牛牽磨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——寒山大士《禪家寒山詩註》頁
    <span lang="EN-US">
     473
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明明死路自家尋，浪說情深孽更深。
   </p>
   <p class="MsoPlainText" style="text-indent:24.0pt;">
    好借妖魔看美色，休欺神鬼動邪心。
   </p>
   <p class="MsoPlainText" style="text-indent:24.0pt;">
    陽臺一夢歡何有？陰律三章慘不禁。
   </p>
   <p class="MsoPlainText" style="text-indent:24.0pt;">
    為問淫人妻女者，誰甘妻女被人淫？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——王岱東（錄自《醒世千家詩》頁
    <span lang="EN-US">
     53）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    色膽迷天頃刻中，殘燈暗室兩心同，
   </p>
   <p class="MsoPlainText" style="text-indent:24.0pt;">
    雨雲入夢終成幻，神鬼當空不放鬆。
   </p>
   <p class="MsoPlainText" style="text-indent:24.0pt;">
    世德百年從此斬，靈光一點自今蒙。
   </p>
   <p class="MsoPlainText" style="text-indent:24.0pt;">
    前程有志須回首，莫向情關問路通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——趙石樓（錄自《醒世千家詩》頁
    <span lang="EN-US">
     54）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    色作船頭氣作艄，中間財酒兩相交。
   </p>
   <p class="MsoPlainText" style="text-indent:24.0pt;">
    勸群休在船中坐，四面殺人俱是刀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——闕名（錄自《醒世千家詩》頁
    <span lang="EN-US">
     54）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二八佳人體似酥，腰間仗劍斬愚夫。
   </p>
   <p class="MsoPlainText" style="text-indent:24.0pt;">
    雖然不見人頭落，暗媔吨H骨髓枯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——闕名（錄自《醒世千家詩》頁
    <span lang="EN-US">
     54或見《感應篇彙編》頁301之唐呂祖曰）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    休誇年少趁風流，強走輪迴販骨頭。
   </p>
   <p class="MsoPlainText" style="text-indent:24.0pt;">
    不信試臨明鏡看，面皮底下是骷髏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ──唐呂祖（錄自《感應篇彙編》頁
    <span lang="EN-US">
     301）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    情絲一縷苦纏綿，抵死春蠶暗自憐。
   </p>
   <p class="MsoPlainText" style="text-indent:24.0pt;">
    到此方知成泡影，當初錯認是良緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——毗陵生（錄自《醒世千家詩》頁
    <span lang="EN-US">
     54）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    美人才子播芬芳，自負情癡樂逞狂。
   </p>
   <p class="MsoPlainText" style="text-indent:24.0pt;">
    此日方知皆毒藥，歧途端為慕西廂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——毗陵生（錄自《醒世千家詩》頁
    <span lang="EN-US">
     55）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淩雲壯志共誰爭，兩字風流誤此生。
   </p>
   <p class="MsoPlainText" style="text-indent:24.0pt;">
    黃口無知留一語，早親正士遠淫朋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——毗陵生（錄自《醒世千家詩》頁
    <span lang="EN-US">
     55）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一言尚欲告同心，萬惡淫先禍最深。
   </p>
   <p class="MsoPlainText" style="text-indent:24.0pt;">
    祿壽功名今削盡，但留話柄滿詞林。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——毗陵生（錄自《醒世千家詩》頁
    <span lang="EN-US">
     56）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我曾為牛馬，見草豆歡喜。
   </p>
   <p class="MsoPlainText" style="text-indent:24.0pt;">
    又曾為女人，歡喜見男子。
   </p>
   <p class="MsoPlainText" style="text-indent:24.0pt;">
    我若真是我，只合長如此。
   </p>
   <p class="MsoPlainText" style="text-indent:24.0pt;">
    若好惡不定，應知為物使。
   </p>
   <p class="MsoPlainText" style="text-indent:24.0pt;">
    堂堂大丈夫，莫認物為己。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    ——王安石
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    貪淫狀若豬，無始由狗心。
   </p>
   <p class="MsoPlainText" style="text-indent:24.0pt;">
    一念起淫心，剎那墮無間。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    皮包骨肉並污穢，強作妖嬈誑惑人。
   </p>
   <p class="MsoPlainText" style="text-indent:24.0pt;">
    千古英雄多誤此，百年同作一坑塵。
   </p>
   <p class="MsoPlainText" style="text-indent:24.0pt;">
    勸君莫借風流債，借得快時還得快。
   </p>
   <p class="MsoPlainText" style="text-indent:24.0pt;">
    室中自有代還人，你要賴時他不賴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
