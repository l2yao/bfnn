<!DOCTYPE html>
<html>
<head><meta charset="utf-8"/>
<meta content="text/html; charset=utf-8" http-equiv="Content-Type"/>
<title>
   楞嚴經大勢至菩薩念佛圓通章疏鈔
  </title>
<style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
<link href="book.css" rel="stylesheet"/>
<viewport content="width=device-width, initial-scale=1.0"/></head>
<body background="textbackground.jpg" class="Normal" lang="ZH-TW" link="blue" vlink="purple">
<div class="book" style="layout-grid:18.0pt">
<p class="MsoPlainText" style="text-align:center">
<strong>
<span style="font-size:36.0pt;font-family:標楷體;color:#FF6600">
      楞嚴經大勢至菩薩
     </span>
</strong>
</p>
<p class="MsoPlainText" style="text-align:center">
<strong>
<span style="font-size:36.0pt;font-family:標楷體;color:#FF6600">
      念佛圓通章疏鈔
      <span lang="EN-US">
</span>
</span>
</strong>
</p>
<p class="MsoPlainText" style="text-align:center">
</p>
<p class="MsoPlainText" style="text-align:center">
<span style="color:#003300">
     續法法師著
     <span lang="EN-US">
</span>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span lang="EN-US">
<a href="#a001">
      引
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a002">
      大佛頂首楞嚴經大勢至菩薩念佛圓通章
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a003">
      日誦式
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a01">
      楞嚴經勢至念佛圓通章疏鈔卷上
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a02">
      楞嚴經勢至念佛圓通章疏鈔卷下
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a03">
      刻勢至疏鈔緣起
     </a>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a001">
</a>
<span style="color:#333399">
     引
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    念東高先生、千里柬余。自謂年來一味淨土。娑婆境風浩浩。真如□。草堂青、皆不免蹉跌。勉余留心此件。余偶舉示百亭法師。而法師先有勢至念佛章疏鈔、在余案頭。二人取卷重閱。盡然興嘆。謂高先生以身踐、為救時之藥語也。遂命兒子募資刻之。刻既竣。法師復謂余弁其首。余惟華嚴大經、德雲首宣念佛法門。馬鳴菩薩立論之祖。念佛與止觀並重。而楞嚴為譚性之書、然勢至念佛一章、列在圓通。禪宗下、不能抑蓮宗為非歸源見性之途也、明矣。今彌陀疏鈔、龍舒淨土等文、布在禪林。惟勢至章、僅附本經、而未有耑行之疏。法師詮文釋義、勒成一書。為震旦人、添一重往生舟筏。不可謂非淨土之功臣也、又明矣。遂以此意復高先生而繼之以臆說云。蓮師云。念一佛名、換彼百千萬億之雜念也。即念即空、居然本體。非於念外、別得菩提。又云。執持名號、至於一心、則復還空寂之體。又云。當知淨土唯心、更無外境。自性還歸本體、是願生彼國義。如是則蓮師雖極力主張西方淨土、而不遺宗門見性之旨、彰彰如是矣。則謂見性為淨土指歸而淨土為見性入路、未相違也。見性則掉臂皆淨土、而蓮臺自不消說。不見性則淨土非了手。而種因要自不退。然則見性與不見性、而念佛修淨土、皆不可忽也。此義似本章所未及言。既以復於高、遂筆之此。以質諸真能念佛人、為何如也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
">
    康熙庚申長至錢唐戴京曾書
    <span lang="EN-US" style='font-family:"Times New Roman";"Courier New"'>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a002">
</a>
<span style="color:#333399">
     大佛頂首楞嚴經大勢至菩薩念佛圓通章
     <span lang="EN-US">
</span>
</span>
</p>
<p class="MsoPlainText" style="text-align:right;text-indent:24.0pt;
">
    唐天竺沙門般刺密帝譯
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      大勢至法王子、與其同倫、五十二菩薩、即從座起。頂禮佛足、而白佛言。我憶往昔、恆河沙劫。有佛出世、名無量光。十二如來、相繼一劫。其最後佛、名超日月光。彼佛教我、念佛三昧。譬如有人、一專為憶、一人專忘。如是二人、若逢不逢、或見非見。二人相憶、二憶念深。如是乃至從生至生、同於形影、不相乖異。十方如來、憐念眾生。如母憶子。若子逃逝、雖憶何為。子若憶母、如母憶時。母子歷生、不相違遠。若眾生心、憶佛念佛。現前當來、必定見佛。去佛不遠。不假方便、自得心開。如染香人、身有香氣。此則名曰、香光莊嚴。我本因地、以念佛心、入無生忍。今於此界、攝念佛人、歸於淨土。佛問圓通、我無選擇。都攝六根。淨念相繼。得三摩地。斯為第一。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    楞嚴經云。佛告阿難。若復有人、身具四重十波羅夷。瞬息即經此方他方阿鼻地獄。乃至窮盡十方無間。靡不經歷。能以一念將此法門、於末劫中開示未學。是人罪障、應念銷滅。變其所受地獄苦因、成安樂國。則此章經、誠為銷罪之巨冶、愈病之靈丹、修心之捷徑、求生之要術也。若能常持、無苦不除。無樂不與。無願不遂。無果不得。凡見聞者、宜三復焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a003">
</a>
<span style="color:#333399">
     日誦式
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人有三等。一者極閒人。應當晝夜六時、持經念佛。二者半閒半忙人。應當每日晨昏二時、一心持念。三者極忙人、應當每日晨朝一時、專心持念。誦持之式、先本師三稱。次舉勢至章一遍。往生咒三遍。讚佛偈一遍。佛名百聲千聲萬聲隨意。三菩薩名每各十聲。後發願回向偈一遍。未誦前、已誦後、俱要對聖像前、合掌三禮。如無佛像、對經對空禮拜亦可。果能如此常行無間、佛必哀憐。凡有求願、無不遂者。臨命終時、佛與聖眾、放光接引、徑生極樂矣。行者當生信願、切勿疑忽。此明每日經佛並舉式也。若單佛名。極閒者、除六時外、應當時刻念佛無間。半閒半忙者、應當營事已畢、即便念佛。極忙者、應當忙堸蓿╮B十念念佛。此方名為不虛度也。盡此一生、一日無有暫廢。則自念佛心口、當必成佛心口。經云。行與佛同、受佛氣分。入如來種、親為佛子。不其然哉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
     南無本師釋迦牟尼佛（三稱。次舉勢至章畢。接往生咒）
     <span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<strong>
<span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<strong>
     南無阿彌多婆夜
    </strong>
<strong>
<span style="font-size:8.0pt;
">
      一
     </span>
     、哆他伽哆夜
    </strong>
<strong>
<span style="font-size:8.0pt;
">
      二
     </span>
     、哆地夜他
    </strong>
<strong>
<span style="font-size:8.0pt;
">
      三
     </span>
     、阿彌利都婆毘
    </strong>
<strong>
<span style="font-size:8.0pt;
">
      四
     </span>
     、阿彌利哆
    </strong>
<strong>
<span style="font-size:8.0pt;
">
      五
     </span>
     、悉耽婆毘
    </strong>
<strong>
<span style="font-size:8.0pt;
">
      六
     </span>
     、阿彌利哆
    </strong>
<strong>
<span style="font-size:8.0pt;
">
      七
     </span>
     、毘迦蘭諦
    </strong>
<strong>
<span style="font-size:8.0pt;
">
      八
     </span>
     、阿彌利哆
    </strong>
<strong>
<span style="font-size:8.0pt;
">
      九
     </span>
     、毘迦蘭哆
    </strong>
<strong>
<span style="font-size:8.0pt;
">
      十
     </span>
     、伽彌膩
    </strong>
<strong>
<span style="font-size:8.0pt;
">
      十一
     </span>
     、伽伽那
    </strong>
<strong>
<span style="font-size:8.0pt;
">
      十二
     </span>
     、枳多迦隸
    </strong>
<strong>
<span style="font-size:8.0pt;
">
      十三
     </span>
     、莎婆訶
    </strong>
<strong>
<span style="font-size:8.0pt;
">
      十四
     </span>
<span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    不思議神力傳云。持咒之法、淨身漱口、然香佛前。晝夜六時、各誦二十一遍。能滅五逆謗法等罪。誦滿三十萬遍、即見阿彌陀佛。彌陀疏鈔云。若有善男子、善女人、能誦此咒者。阿彌陀佛常住其頂。日夜擁護。無令怨家而得其便。現世常得安隱。臨命終時、任運往生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    次舉讚佛偈
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
     阿彌陀佛身金色
     <span>
</span>
     相好光明無等倫
    </strong>
</p>
<p class="MsoPlainText" style="text-indent:24.0pt;">
<strong>
     白毫宛轉五須彌
     <span>
</span>
     紺目澄清四大海
    </strong>
</p>
<p class="MsoPlainText" style="text-indent:24.0pt;">
<strong>
     光中化佛無數億
     <span>
</span>
     化菩薩眾亦無邊
    </strong>
</p>
<p class="MsoPlainText" style="text-indent:24.0pt;">
<strong>
     四十八願度眾生
     <span>
</span>
     九品咸令登彼岸
    </strong>
</p>
<p class="MsoPlainText" style="text-indent:24.0pt;">
<strong>
     南無西方極樂世界大慈大悲阿彌陀佛（百千萬聲隨意）
     <span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<strong>
     南無觀世音菩薩
     <span>
</span>
     南無大勢至菩薩   南無清淨大海眾菩薩（各十稱）
    </strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    後舉發願回向偈
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
     我今稱念阿彌陀。真實功德佛名號。惟願慈悲哀攝受。證知懺悔及所願。往昔所造諸惡業。皆由無始貪瞋癡。從身語意之所生、一切我今皆懺悔。願我臨欲命終時。盡除一切諸障礙。面見彼佛阿彌陀。即得往生安樂剎。願以此功德。莊嚴佛淨土。上報四重恩。下濟三途苦。若有見聞者。悉發菩提心。盡此一報身。同生極樂國。十方三世一切佛。一切菩薩摩訶薩。摩訶般若波羅密。
    </strong>
<span style="font-size:10.0pt;">
     （一遍。此當對佛跪念。念畢起身。三禮而退。）
    </span>
<strong>
<span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    偈云。一日無常到。方知夢堣H。萬般將不去。唯有業隨身。如何是萬般將不去。官爵財寶、屋宅田園、衣服飲食、乃至嬌妻愛子、無常到來、都是將不去者。如何是唯有業隨身。人生所造貪瞋癡慢、五逆十惡。惡業。戒定慧施、五戒、十善。善業。無常到來、盡皆緊隨你者。楞嚴云。臨命終時、未捨煖觸、一生善惡、俱時頓現。惡者、便感三途苦報。善者、便感人天樂報。若善心中、兼有信願念佛求生、便現極樂佛土境相。行願品云。是人終時。一切諸根、悉皆散壞。一切親屬、悉皆捨離。一切威勢、悉皆退失。象馬車乘、珍寶伏藏、無復相隨。唯此願王、於一切時引導其前。一剎那中、即得往生極樂世界。見彌陀佛、及諸聖眾。既然如是、何不趁此強健之時、努力勤修。善導云。假饒金玉滿堂。難免衰殘老病。恁汝千般快樂。無常終是到來。惟有徑路修行。但念阿彌陀佛。設待臨終方悔、悔之於後、將何及乎。奉勸諸人、及時修進。生死事大、無常迅速。慎勿以此為分外也。勉之勉之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又淨業人、備三資糧。一者信、信輪迴最苦。信念佛最妙。信此土修行、難成道果。信願生彼土。乃至十念、決得往生。信報生人天、福盡還墜。信一生樂土、永不退轉、當成正覺。信一稱佛名、能滅八十億劫生死重罪。信念佛之人、彌陀攝取。病中救護、命終來迎。二者願。願消業障。願滅眾苦。願心開。願見佛。願淨業成。願生安養。願授記。願度生。三者行。身禮像、口稱名、心觀想、俱要專一、絕無散亂。解知信願時、蓮華種植也。專念時、蓮華出水也。功成時、蓮華敷空也。設起疑退心、蓮華又萎矣。由是晝夜六時、無有一念貪戀在娑婆。凡起居衣食、語默動靜、皆不忘淨土。至於臨命終時、應當念佛發願、不得怕死貪生。常自念言、我現在身、眾苦交纏、不淨流溢。若得捨此、華池託質、受無量樂、事極稱意。如脫臭弊之衣、得著珍御之服。萬緣放下。身心解脫。纔有病患、莫論輕重、便念無常、一心待死。即囑一切人、凡來我前、為我念佛。不得雜說世務、家緣長短。再延法師、頻來誡勸。依經指示。及到病重捨報之際。家人親屬、不得哭泣。并發悲歎懊惱之聲。猶恐惑亂心神、忘失正念、但高聲朗念阿彌陀佛。守令氣絕神逝、方可舉哀。若如此者、萬求萬生、必無疑也。復有遇障難者、不得正念往生。如偏風失語。狂亂失心。水火雷擊。蟲獸鬼噉。毒藥陣亡。怨賊王難。亦應預懺、必蒙佛護。蓋念佛者。有六勝益。一諸佛菩薩護念。彌陀住頂放光。諸天神將、晝夜冥加。二惡鬼毒藥、皆不能害。三災八難、咸悉消除。三宿障冰清、怨命解脫。四氣力充滿、無諸橫病。五睡夢吉祥、見佛色像。無有非人、奪其精氣。六現為一切禮敬、臨終三聖接引。故知日常一意念佛。即為預備不虞法矣。如人入城幹事、必先覓下安處。抵暮昏黑、則有投宿之地。先覓下處者、預修淨業也。扺暮昏黑者、大限到來也。有投宿地者。生蓮華中不遭障難也。人若依此用心、臨終定得往生。此又為修淨土者之至囑也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
">
    慈雲香嚴行者續法述勸
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a01">
</a>
<span style="color:#333399">
     楞嚴經勢至念佛圓通章疏鈔卷上
     <span lang="EN-US">
</span>
</span>
</p>
<p class="MsoPlainText" style="text-align:right;text-indent:24.0pt;
">
    清浙水慈雲灌頂沙門續法集
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     釋此一章大分為三　初通序大意　二開章釋文　三皈命回向
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （甲）初通序大意（分二）　初詳申旨趣　二略釋經題
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （乙）初詳申旨趣（分三）　初通序念佛宗致　二別顯此章所詮　三引取勝益勸修
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）初通序念佛宗致
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大矣哉、念佛之為法門也。大小並收。利鈍均攝。事理圓融。性相無礙。即佛是心、無一心而非心佛。即心是佛、無一佛而非佛心。心一憶也、佛佛全彰。佛一稱也、心心頓顯。無有心外佛、為心所憶。亦無佛外心、為佛所稱。眾生念佛、佛在眾生心內。佛念眾生、眾生在佛心中。是心作佛、心不念而佛不作。即佛顯心、佛不稱而心不顯。則知念佛一門、誠為見性成佛之妙法矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大下分二。先釋又二。初總明該攝。大矣哉者、能讚詞、亦是發語之端也。念下、所讚法。初句標體。念佛、別也。法門、通也。大等四句、釋相。初二句、人也。大小、約乘。利鈍、約根。並收均攝者、化導小乘、回小向大。勉進大乘、捨權歸實。使上根三心（一至誠心。二深心。三回向發願心。）圓發、直入無生。令下根十念成功、亦生彼國。次二句、法也。事理、約行。性相、約諦。圓融無礙者、下愚著事而迷理。小智執理而遺事。今則通乎理事。依理修、則證真諦、而見自性彌陀。依事修、則證俗諦。而生極樂相土。即下、二別顯不二中。先心佛不二。初四句約性起。心佛、開五句。一心外佛、佛外心。二心內佛、佛唯心。三心即是佛、佛即是心。四心非是佛、佛非是心。五心佛圓融、無障無礙。五教、如次配知。今明第三句義也。此之心佛、全體遍收、如金與器。以金收器、器無所遺。以器攝金、金無不盡。心一下八句、約修顯。心憶佛、佛稱心、皆明修也。心憶佛彰、心即是佛故。佛稱心顯、佛即是心故。無為心憶、心外無佛故。無為佛稱、佛外無心故。華嚴回向品云。無有智外如、為智所入。亦無如外智、能證於如。正此義也。眾生下、後三無差別。謂心佛生、三無別也。初四句、正明無別。眾生念佛者、諸佛心內眾生、念眾生心中諸佛也。佛在生心內者、眾生心外、更無別佛。以佛真心、即眾生真心故。此明因門攝法無遺也。故云眾生念佛、現前當來、必定見佛。華嚴亦云。應知自心。念念常有佛成正覺。何以故。諸佛如來、不離此心成正覺故。佛念眾生者、眾生心內諸佛、念諸佛心中眾生也。生在佛心中者、佛真心外、更無眾生。以眾生真心、即佛真心故。此明果門攝法無遺也。故云十方如來憐念眾生、如母憶子。佛性論云。一切眾生、悉在如來智內。以一切眾生、決定無有出如如境者、並為如來之所攝持。據清涼疏、開成四句。一諸佛心外、無別眾生。二眾生心外、更無別佛。三佛心、生心。兩存齊現。四生心、佛心。互奪雙亡。今且約前二句明也。是心下四句、躡前反顯。心本是佛、由不覺而佛隱。若欲作佛、須當念心。故起信謂眾生本覺、與佛本覺、無有二體。若不念心、難成佛矣。佛本是心、因無明而心暗。若欲顯心、須當念佛。故華嚴謂佛智廣大。遍眾生心。眾生語言、皆悉不離如來法輪。若不稱佛、難明心矣。則知下。次結。彌陀、即是自性。淨土、全唯一心。離心性外、毫無可得。若能憶念、即顯本性佛矣。起信云。法界一相、即是如來平等法身。性佛一顯、果佛自證。故圭山云。今知心是佛心。定當作佛。不其然乎。設離念佛門外、而欲速見性成佛者。是捨其近易、以求諸遠難也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）二別顯此章所詮
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    所以十二如來、號曰三昧。勢至菩薩、標為圓通。三昧、則總攝諸禪。圓通、則具足萬行。一心頓實、不亦宜乎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    所以下、分為三。初正顯。所以者、承前起後之辭。十二如來號念佛為三昧者、凡夫垢心、混若黃河。外道妄想、逸如奔馬。故說三昧、欲令返染成淨。捨散入寂也。勢至菩薩標念佛為圓通者。小乘七生斷惑證真、權教三祇具因滿果。故說圓通、欲令速證疾成、圓超直入也。三昧下、二重揀。謂此三昧、總攝世出世間一切禪定、揀非餘三昧也。如一巨冶、鑄成千器。圓通具足八萬四千一切觀行。揀非餘圓通也。猶阿伽陀、總愈萬病。末二句、三勸誡。三昧、實教所詮。圓通、頓教所詮。學頓實教者、是其所宜也。又上顯圓義、此兼顯頓實。眾生念佛定當成佛、實也。起信云。專念阿彌、修善回向、願生彼界、終得見佛。華嚴云。臨命終時、諸根散壞。唯此願王、引導其前。即得往生、見彌陀佛。蒙佛授記、不久當坐菩提道場、成等正覺。眾生憶佛、現前即見、頓也。佛藏經云。無覺無觀、名為念佛。無想無語、是名念佛。摩訶般若云。菩薩摩訶薩念佛、不以色念、不以受想行識念、以諸法自性空故。今兼顯此。故頓實者、宜應學也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）三引取勝益勸修
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    聞說佛名、威光證入於無盡。憶想佛境、德雲解脫於多門。有此勝益、應當信行。何得自暴自棄、不願不修耶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    聞說四句、初引明。說佛名者、華嚴云。勝雲佛現時。寶華林中、出說三世一切諸佛名號音聲。時彼如來、於眾會中、說普集一切三世佛自在
    <span lang="EN-US">
     `法修多羅。入無盡者、華嚴云。勝雲佛所、證得一切諸佛功德輪三昧、證得一切佛法普門陀羅尼。了知一切佛決定解莊嚴成就海。了知無邊佛現一切眾生前神通海。了知一切佛力無畏法。於善眼佛所、即得念佛三昧、名無邊海藏門。如是等十千法門、皆得通達。憶佛境者、華嚴云。德雲告善財言。善男子。我唯得此憶念一切諸佛境界智慧光明普見法門。多解脫者。華嚴云。所謂智光普照念佛門、乃至住虛空念佛門等、二十一種。有此下、二結勸、二。初正勸。諸餘法門、淺則上根不被、深則下根絕分。唯此一法、利鈍兼收。如水清珠、到處便益。故當信受行持。念佛如種穀、自心如家田。信如信栽此種、定得成穀。願如知此佳種、一心求穀。行如欣求得穀、作耕耨事。何得下、二結責。十界因果、皆唯心現。若一念心、瞋恚邪婬、即地獄界。慳貪不施、即餓鬼界。愚癡暗蔽、即畜生界。我慢貢高、即修羅界。堅持五戒、即人法界。精修十善、即天法界。證悟人空、即聲聞界。知緣性離、即緣覺界。六度齊修、即菩薩界。真慈平等、即佛法界。今此教念佛者、欲人念我自心、成我自佛。云何捨自心佛。孤佛教耶。如來不思議境界經云。菩薩了知諸佛、及一切法、皆唯心量。得隨順忍。捨身速生極樂淨土。照律師問。經云。是心作佛、是心是佛。心既是佛、何須念他佛耶。答。祇由心本是佛、故令專念彼佛。梵網戒云。信知一切眾生、皆有佛性。我是未成之佛、諸佛是已成之佛。汝心佛者、未成佛也。彌陀佛者、己成佛也。未成佛者、久沉欲海、具足煩惱、杳無出期。己成佛者、久證菩提、具足威神、能為物護。是故諸佛、勸令念佛。即是以我未成之佛、求他已成之佛、而為救護耳。眾生若不念佛、聖凡永隔、父子乖離、長處輪迴、去佛遠矣。所以文殊普賢等諸菩薩、皆願念佛往生、況我凡愚人耶。又彼螟蛉、尚聽教成。可以人而不如蟲乎。不願自棄。迷也甚矣。
    </span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （乙）二略釋經題
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    楞嚴者、一切事究竟堅固也。乃大部之總名。圓通者、聖性法門、無不通也。是一章之別目。勢至者、啟教之人也。念佛者、修行之法也。文雖一十二行、義括淨土諸典。有教有機。有法有喻。生佛感應以遍含。自他因果而該徹。作心境之月燈。為聖凡之舟楫。故言楞嚴經勢至念佛圓通章。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    楞下、先釋名。一切事、三科七大也。究竟、空也。堅固、不空也。合二、空不空也。蘊處界大、本如來藏。故事事究竟堅固、名楞嚴定。既住法位、世相常住。故此亦名健相三昧。聖性、舉理。法門、約教。影略行果、可知。正顯四法、互相圓遍該通也。依止成定、名為楞嚴。依觀成慧、號作圓通。別目者、以勢至念佛圓通乃修道二十五圓通中一也。勢至下、亦影略義具。應云能啟能修、勢至人也、所啟所修、念佛法也。文下、後結歎。二。先別歎。彼佛教我念佛、機教也。母子形影染香、法喻也。如來憐念眾生、眾生一心憶佛、生佛感應也。我因念佛入忍、今攝念人歸淨、自他因果也。心境月燈者、依我自心、念彼佛境、則佛境可彰。託彼佛境、念我自心則自心易顯。此之彰顯、皆憑月燈教法、以照見也。心外有境、小教也。境唯是心、始教也。即心即境、終也。非境非心、頓也。心境無盡、圓也。即所詮法。月燈、喻能詮教。聲名句義門、如螢燈、小也。攝境唯心門、如火燈、始也。理事無礙門、如星、終也。會相歸性門、如月、頓也。普融無盡門、如日、圓也。今約中二以說。聖凡舟楫者、念名號佛、受持皈戒、越於三途、下下品生、名為人乘。其猶艇船、纔過谿澗。念色像佛、修行禪善、越於四洲、生下品蓮、名為天乘。其猶舠船、出小河港。念應化佛、觀四真諦、越於三界、生中品蓮、名聲聞乘。其猶艨艦。過於大湖。念受用佛、了悟因緣、證二涅槃、生上品蓮、名緣覺乘。其猶x艞、過於大江。念法性佛、智悲並運、萬行繁興、成無上道、超凡小界、上上品生、名菩薩乘。其猶□□、直過大海。又持名念佛如特舟、聲聞乘也。觀像念佛如方舟、辟支佛也。觀想念佛如維舟、菩薩乘也。實相念佛如造舟、佛乘也。聖凡、即所化人。舟楫、喻能化法。故言句、次總結。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （甲）二開章釋文（分二）　初略標　二詳解
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （乙）初略標
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    將解此經、五門分別。一教起因緣。二藏乘教攝。三宗趣旨歸。四略釋題名。五詳解文義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初二句、總敘。一下、別列。此例般若疏意、略開五章。前三義門、後二正釋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （乙）二詳解（分五）　初教興　二藏攝　三宗趣　四釋題　五解文
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）初教興
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初教起因緣者。智度論云。如須彌山、非無因緣、非少因緣、令得振動。念佛教興、亦復如是。具多因緣。一指出捷徑修行門路故。二直示當人念自心佛故。三欲令悟入佛之心性故。四為顯生佛心無差別故。五度脫凡外橫超三界故。六接引權小圓成佛果故。七充足三輩無有疑悔故。八利益今後周遍無盡故。九頓攝六根證圓通境故。十疾空障惱定生佛土故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初句、標牒。智下、釋義、二。先引證。如須彌下、喻也。念佛下、合也。一下、次正釋。楞嚴云。初心入三昧、遲速不同倫。故知餘門學道、紆迴險難、猶如蟻山。念佛一門、古稱徑路、好似風水。善導云。唯有徑路修行、但念阿彌陀佛。況今持名、徑而又徑者也。若欲一生取辦、當於是法留心。二下、觀經云。是心作佛、是心是佛。諸佛正遍知海、從心想生。是故教人念佛、即念自心佛也。三下、佛心性者。楞嚴云。我以不滅不生、合如來藏。而如來藏、唯妙覺明、圓照法界。無差別論云。此心性明潔、與法界同體。如來依此心、說不思議法。則知佛以如來藏淨法性、為心也。令悟入者。起信云。真如自體相者、凡夫諸佛、無有增減。楞嚴富樓那言。我與如來、寶覺圓明、真妙淨心、無二圓滿。觀經云。汝等心想佛時、是心即是三十二相、八十隨形好。是故眾生念心佛時、即能悟入佛心性也。四下、無差別論云。眾生界不異法身、法身即是眾生界。觀經云。諸佛如來、是法界身、入一切眾生心想中。下云。若眾生心憶佛、現前必定見佛。則此法門、能顯心佛眾生、三無差別也。五下、凡夫外道、由見思惑、起業感報、輪轉不休。依餘法修、直至惑盡、始得出離。名為豎出三界。唯念佛門、帶惑往生、名為橫出三界。如蟲在竹、豎則歷節難通、橫則一時透脫。桐江法師云。豎出者、依諦緣度、歷涉地位。如取科第、須有才學。如歷任轉官、須有功F。橫出者、念佛法門、如入廕敘、功由祖父他力、不論學問有無。又如覃恩普轉、功由國王、不論歷任淺深。六下、菩薩六心、墮落聲聞、塵劫不回。猶菴羅華、魚子一般。因中雖多、結果者少。若能念佛、圓發三心。自然轉權成實、回小向大。如彼白衣驟貴、平地升仙者然。故大本云。菩薩欲令眾生、速疾安住無上菩提者、應當起精進力、聽此法門。又華嚴十地、始終不離念佛。圓教登地尚爾、況權小初心人耶。七下、上品利根、聞小教則悔。下品鈍根、聞大教則疑。所以華嚴會上、聲聞絕分。阿含時中。菩薩不被。今此念佛一法、如萬應膏、毒病皆愈。似及時雨。藥木並茂。故得利鈍盡攝、上下均收也。八下、利今、即佛在機宜。利後、即滅後聞見。下云。今於此界、攝念佛人、歸於淨土。觀經云。如來今者、為未來世一切眾生、為煩惱賊之所害者、說清淨業。故如如意珠、利濟無盡也。九下、一切眾生、迷常住心。用諸妄想。循諸色聲、違圓通境。今念佛也、六根都攝、守於真常。常光現前、圓通境發。雖不欲證、不可得也。故華嚴解脫長者云。知一切佛、猶如影像、自心如水。水清而靜、月現全體。又偈云。菩薩清涼月、常遊畢竟空。眾生心垢淨、菩薩影現中。則知眾生淨念彌陀、定放光明。心水不淨、菩薩圓通月境、亦不現矣。十下、末法修行、多諸障難。邪魔嬈亂、佛道難成。今修念佛三昧、承佛願力威神。疾除煩惱、頓破無明。五蘊魔銷、三身佛現。當生極樂佛土、成真應二果矣。如大明燈、然於室中。不唯破千年暗、而且見種種物。然此十因、生起有序。初以入道多門、難易各別。出念佛法、最為徑捷。二所以徑捷者、為念自心佛故。三由念心佛、方能成佛心故、四佛心若契、生佛同體、無有二故。五既無二別、豈有凡外不度脫故。六豈獨凡外、亦接權小人故。七豈唯五乘、亦充足一切善惡眾生故。八豈但現今。亦普利未來、無有盡故。九濟度如是廣大者、為圓通故。十有作之修、終成敗壞。現既圓通、當必見佛歸淨土故。又由定生佛土、所以指出捷徑門路。令預修行、疾成佛故。如此終始連環、猶同鉤鎖。此教之興、非無因也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）二藏攝
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二藏乘教攝者。謂三藏之中、契經藏攝。二藏之內、菩薩藏攝。三乘之中、大乘所攝。五教之內、後三教攝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二句、標章。謂下、釋相。三藏者、一修多羅。此云契經。即經藏、詮於定學。二毘奈耶。此云調伏。即律藏、詮於戒學。三阿毘達磨、此云對法。即論藏、詮於慧學。今此經者、屬於經藏。自始至終、專說念佛三昧故。二藏者、一菩薩藏、詮示菩薩理行果故。二聲聞藏、詮示聲聞理行果故。今此經者、屬菩薩藏。此經演說菩薩念佛圓通法故。三乘者。一小乘聲聞、謂四諦法門、運載眾生、出於三界、到涅槃城、成阿羅漢、猶如羊車。二中乘緣覺、謂因緣法門、運載眾生、過於四空、居寂滅舍、成辟支佛、猶如鹿車。三大乘菩薩、謂六度法門、運載眾生、超凡小境、直至無上菩提、大般涅槃彼岸、成於佛果、猶如牛車。今此經者、屬於大乘。以如來憐念眾生、勢至攝念佛人、安樂諸乘。度脫九界故。五教者。一小教、唯談人空故。二始教、但明法空故。亦名分教、但說法相故。三終教、復說中道故。亦名實教、多談法性故。四頓教、唯辨真性故。五圓教、唯說法界故。今此經者、屬後三教。下云、二憶念深、母子歷生、不相違遠、終也。漸漸念時、終當成佛故。下云、以念佛心、入無生忍、不假方便、頓也。知佛即心、疾成佛道故。下云、都攝六根、淨念相繼、得三摩地、圓也。了三無別、圓通法界故。準知此經教義、深廣幽遠、非淺近矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）三宗趣
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三宗趣旨歸者。有總有別。總以憶佛念佛為宗。見佛入忍、心境圓通為趣。別有五對。一教義、以教說為宗、令達義為趣。二事理、舉事相為宗、詮顯理為趣。三境智、三佛境為宗、二觀智為趣。四行位、信願行為宗、入不退為趣。五因果、以因行為宗、克果德為趣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三句、牒門、謂宗旨歸趣也。當經所崇曰宗、宗之所歸曰趣。若不識宗、無從趣向矣。有下、釋義。教說者、即念佛教門也。達義者、謂了達教中所詮心境緣念、生佛感應、染香入忍、自他生土之義也。事理、義中所具者。謂崇尚念佛等事、其意云何。正欲彰顯彌陀自性、淨土唯心之至理也。境智、理內開者。境、即所觀之理。智、是能觀之心。佛之圓融三身、真境也。事一心、理一心、真觀也。行位、隨智起者。信願行、三資糧也。不退者、信淨土、離三界、位不退也。願見佛、念佛心、念不退也。行淨業、攝佛人、行不退也。又信化佛教、超凡外道、信不退也。願報佛果、超二乘境、念不退也。行法佛理、超權修證、行不退也。起信疏云。約有三位。一信行未滿、未名不退。但以處無退緣、故稱不退。二信滿己去、入十住位、得見法身、住於正定、故名不退。三三賢位滿、入初地去、證遍滿法身、生無邊佛土、故名不退。由信、成信不退。由願、成住不退。由行、成地不退。地論師云。住是證不退。行是位不退。向是行不退。地是念不退。由信、成證。位。行、成行。願、成念也。因果、不退之所成者。因若不退、名為真因。果若不退、名為真果。信願佛土、攝根淨念、是不退菩提因行也。得三摩地、第一圓通。是不退菩提果德也。文有三重。憶念彼佛、因也。現當見佛、果也。念見近佛、因也。心開香嚴、果也。念心入忍、因也。攝人歸土、果也。如是五對、展轉相因、以為生起。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）四釋題
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四略釋題名者、有四對義。初總別。謂楞嚴三字、總稱也。總通彼大部故。勢等七字、別號也。別局此一章故。二教義。就前別中、分教義二。謂章之一字、是能詮教也。勢等六字。是所詮義也。三果因。就前義中、開此一對。謂圓通是果、所證境故。勢等是因、能修觀故。四人法。就前因中、分成此對。念佛、法也、即所稟法。勢至、人也、是能宏人、依四對義、立斯名耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四下、標牒。有下、解釋。此句列也。初下、釋也。總中亦影一對。楞嚴、義也。局也。經字、教也。通也。今不出者。恐混濫故。章、屬能詮者。謂是圓通文字、念佛教章也。果因對、亦可名境智對。圓通、境也。念佛、智也。亦可名真俗、理事、性修、寂行對。圓通、真理性寂也。勢至念佛、俗事修行也。四下、念佛法者。念變化、非受用佛（化身）、小也。念受用、非變化佛（自報）、終也。念亦變化、亦受用佛（他報）、始也。念非受用、非變化佛（法身）、頓也。念圓通無障礙佛（十身）、圓也。勢至人者。得應化佛力。小勢至也。得功德佛力、始勢至也。得智慧佛力、終勢至也（此二報佛）。得如如佛力（法佛）、頓勢至也。得無盡佛力（十佛）、圓勢至也。此亦約教略釋、下更詳解。則知此題名內、人法雙彰。因果並舉。理盡義周、故標章首。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丙）五解文（分三）　初敘禮白儀　二正陳所證　三結答圓通
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丁）初敘禮白儀
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      大勢至法王子。與其同倫。五十二菩薩。即從座起。頂禮佛足。而白佛言。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】梵語摩訶那缽。此云大勢至。思益云。我投足之處、震動三千大千世界、及魔宮殿、故名大勢至。觀經云。此菩薩行時、十方世界、一切震動。此菩薩坐時、七寶國土、一時動搖。亦名得大勢。悲華云。願我世界、如觀世音、等無有異。寶藏佛言。由汝願取大千界故、今當字汝為得大勢。亦名無邊光。觀經云。以智慧光、普照一切、令離三途、得無上力。若依本文、能念大勢佛、能攝六根妄、能接念佛人、故名為勢至也。假此菩薩為發起者。表念佛法門、能發智光、得大勢力、離三界苦、取淨土樂也。於法自在、名為法王。從法化生、稱之為子。悲華經云。往昔因中、彌陀作輪王時、觀音為長子、勢至為次子、今在極樂、居佛左右、助化一切。次補佛處、故名法王子也。與、共也。倫、類也。聲氣相應、名為同類。五十二者、數也、表勢至念佛一門、能攝信等五十二位諸法行故。菩薩、具云菩提薩埵。肇云。菩提、佛道名也。薩埵、秦言大心眾生。有大心、入佛道、名菩提薩埵。賢首云。菩提、此名曰覺。薩埵、此曰眾生。以智上求菩提、用悲下救眾生、名菩提薩埵也。從座起者、師資尊卑、名分秩然。有所陳白、不應坐故。頂禮佛足者、以己上頂。禮佛足下。敬之至也。上皆身業。白佛言者。上示曰告、下啟曰白、是口業也。身口恭敬、意業可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】梵語下、釋人名也。先勢至中、初約行、中修自行也。由有智斷威勢、故能震動一切。亦名下、次約願、上求佛道也。由有想念勢力、故能取證淨土。亦名下、三約悲、下度眾生也。由有化導勢力、故能救拔三途。上二、自利。此一、利他。依本文者、上通諸經釋名、此局當經釋也。能念三句、亦約上求、中修、下度、三義以釋。大勢佛者、指彌陀言。十方三世佛中、彌陀為第一故。能念、非如眾生不求大勢佛、及斷苦法故。能攝、非如眾生六根、攀緣六塵故。能接、非如眾生自利、不耐他榮故。有此三大德、威勢之至也。菩薩名實相稱、眾生無勢可知。於法下、次法王子。自在為王者、王以自在為義故。次補佛者、彼土彌陀佛後、次當觀音補位。觀音之後、次乃勢至補位。猶如儲君、暫居東宮。後必南面、紹王位也。與下、三與同倫。易曰。同聲相應、同氣相求、故曰聲氣相應。若依華嚴、有八十四同（始從念、慧、趣、覺。終至不虛、出離）。故名同類。如七十三、茲不繁錄。道不同、不相為謀。同心言、其臭如蘭。故云與同倫也。五下四、五十二。信佛是心、信心作佛、即攝十信法行。住在三昧、觀佛實相、即攝十住法行。行念佛行、度念佛人、即攝十行法行。回念佛心、向佛心住、即攝十向法行。心地觀佛、地如佛地、即攝十地法行。憶佛念佛、去佛不遠、即攝等覺法行。心想佛時、是心即佛、即攝妙覺法行。則知超凡入聖、唯有念佛為妙矣。菩下、五菩薩。初義約心、謂能如是憶佛、即成大道心眾生、名為菩薩。次義約境。謂能以念佛心、上求佛覺、下化有情、故名菩薩。從座下、釋敬禮也。意可知者、謂意若不恭敬、則身不避席、口不發言、以身口禮白、隨意主故。所以三業皆修敬者、表顯念佛、乃是一切世間希有難信之法也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丁）二正陳所證（分二）　初詳引古佛教詔　二略述自己修行
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （戊）初詳引古佛教詔（分二）　先總明佛出　次別示教道
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （己）先總明佛出
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      我憶往昔、琲e沙劫。有佛出世、名無量光。十二如來、相繼一劫。其最後佛、名超日月光。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】我者、即自指法身、不同情計我也。明記不忘、為憶。過去、稱為往昔。恆河沙劫者、約恆河中之沙以數劫、顯其久也。梵語佛陀、此云覺者。覺人之不覺也。略開三義、一自覺我空、揀異凡外。二覺他法空、揀異二乘。三覺滿俱空、揀異菩薩。出世者、無機不興、根熟則現也。如來者、從真如起、來成正覺也。十二者、大彌陀經云。無量光佛。無邊光佛。無礙光佛。無對光佛。炎王光佛。清淨光佛。歡喜光佛。智慧光佛。不斷光佛。難思光佛。無稱光佛。超日月光佛。無量者、實智照理、無限量故。無邊者、權智照事、無邊際故。無礙者、慈光與樂、無障礙故。無對者、悲光拔苦、無敵對故。炎王者、光音應化。得自在故。清淨者、離垢清淨、發光明故。歡喜者、令他受用、生大喜故。智慧者、以大智慧、破諸惑故。不斷者、常光不斷絕故。難思者、本光不思議故。無稱者、涌百寶光、不可稱故。超日月者、放一切光、超日月故。俱名光者、因中念本覺佛、發明心光。果上成妙覺佛、現起身光故。十二如來、相繼一劫者、一約能念。表行者、十二時中、於自性佛、淨念相繼、打成一片。不得彈指頃、念世間五欲。則無量性光、自然發明也。二約所得。則轉十二類生、而成十二聖位。轉十二處妄想、而成十二處佛德也。然十二佛、乃古如來、非今彌陀。而其名號同者、以師資一道、古今不異。如釋迦觀音之類。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】我下、釋我等二句。我有四。一執見邪我、二自他慢我、三名字假我、四法身真我。世人具邪慢。學人且慢假。聖人是假真。今勢至乃法身大士、不同三乘、故唯真我。恆河、亦云殑伽河、此云天堂來。河從高處來故。乃是無熱惱池流出。廣四十里、沙細如麵。佛在祇園說法。河近講堂、故凡言多、取以為喻。梵語劫波、此云分別時分。俱舍云。時之極少、名剎那。時之極長、名為劫。今取沙喻劫、多久可知。梵下、釋有等六句。始本合一、名為覺滿。我法空盡、名為俱空。大彌陀下、引經。無量下、釋義。諸佛名號、取證不同。或因或果。或性或相。或悲智。或願行。此十二佛、皆以光分名者。蓋光有二。一智光。二身光。復有二義。一常光。二放光。又有二因。一是功德莊嚴。二是本願成就。今釋佛名、亦約此六義也。初二、約二智。三四、約二心、攝二因也。五六七八、約四身。五是化身。六是法身。七是他受用身。八是自受用身。即楞伽中、應化佛。如如佛。功德佛。智慧佛也。九十、常光。十一二、放光。自性佛者、謂念自性佛也。不得念五欲者、觀經云、夫念佛者、不得一彈指間、念世五欲。是謂繫念、脫能如此、一無間雜。無量自性佛光、終得發明、超於日月也。十二類生者。謂胎、卵、濕、化、有色、無色、有想、無想、非有色、非無色、非有想、非無想也。十二聖位者。謂乾、信、住、行、向、煖、頂、忍、世、地、等、妙也。無漸位者。經云。從是漸修。隨所發行。安立聖位故。詳如楞嚴七八卷明。十二妄想者。謂六根六塵妄想也。經云。六亂妄想、成業性故。十二區分由此輪轉。是故世間聲香味觸、窮十二變、為一旋復。十二佛德者。謂六根六塵功德也。經云。總括始終。六根之中。各各功德。有千二百。詳如楞嚴四七卷明。然下、通妨。難云。據大本意十二佛名、乃無量壽佛別號、唯一佛身。此何說言、有十二佛相繼出耶。故此通云。諸佛同名甚多、故十二佛、乃是往古、非今法藏所成佛也。若爾。何以今名、濫古號耶。故又釋云。詳彌陀勢至、同時發心。所師之佛、亦同無異。而今彌陀、十二別號、同古佛者。表顯師資即心即佛之道、一也。猶今釋迦立號、倣同古釋迦佛。今觀音名、倣同古觀音等。故大本彌陀經云。過無量佛剎、同名釋迦者、不可勝數。則無量壽佛之名、百千萬億、不可窮盡、何止於一佛耶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （己）次別示教道（分二）　初標名　二釋義
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （庚）初標名
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      彼佛教我、念佛三昧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】彼佛、十二佛也。語言指示、謂之教。言念佛者。若據事念、一心憶想之謂念、三身接引之謂佛。則能念屬己、所念屬佛。若據理念、念即始覺、佛即本覺。以始合本、名為念佛。念佛有四。一稱名、謂聞說佛名、一心稱念。二觀像、謂設立尊像、注目觀瞻。三觀想、謂以我心眼、想彼如來。四實相、即念自性、真實相佛。初二、事法界觀、心即佛故。後一、理法界觀、佛即心故。第三、事理無礙法界觀、是佛是心故。又清涼云。約能念心、不出五種。一緣想境界念佛門。二攝境唯心念佛門。三心境無礙念佛門。四心境俱泯念佛門。五重重無盡念佛門。會曰。一、即前之初二、小乘教也。二、即前四、始也。三、即前三、終也。四、五、前所無者、頓圓教也。今此文中、約佛教邊、四五俱通。約機稟邊、唯局持名。然此持名、亦通圓頓。不唯局小。亦開五門。一持念佛名門、心外有佛名故、小教、事法界觀也。二攝名歸心門、佛名唯心現故、始教、理法界觀也。三心名雙融門、即心即佛故、終教。四心名俱絕門、非心非佛故、頓教、理事無礙法界觀也。五圓通無盡門、一念心、一佛名、遍含法界、無有盡故、圓教、事事無礙法界觀也。梵語三昧、此云正定、亦云正思。正心行處。一心念佛、名正定心。若他念者、即名邪思惟也。三昧、是禪觀通名。念佛、是一行別目。又此念佛三昧、亦名一行三昧。亦名諸佛現前三昧。般若三昧。普等三昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】言念佛下。釋念佛二字。念佛有下、明念佛法門。稱名者、文殊般若經云。眾生愚鈍、觀不能解。但令念聲相續、自得往生。彌陀經云。聞說阿彌陀佛、執持名號。觀像、通二。一觀現在相好光明之佛、如法華云、起立合掌、一心觀佛。二觀綵畫雕塑鑄造之佛、如優填王、以栴檀作佛像是也。觀想者、十六觀經云。諸佛如來、是法界身、入一切眾生心想中。是故心想佛時、是心即是三十二相、八十隨形好。實相者、觀佛三昧經云。佛告阿難。住念佛者、心印不壞。釋曰。諦了自心、名為念佛。如如不動、名為不壞。解脫長者所謂、我欲見極樂世界阿彌陀佛、隨意即見、是也。初二下、約觀料揀也。若依六根。稱名、攝耳舌。觀像、攝眼身。觀想、攝鼻意。實相、攝六根。則一念佛三昧、六根無不攝也。又清涼下、引古明五也。緣境者、稱名觀像、皆屬外境故。唯心者、依正相好、唯是心作故。無礙者、雙照事理故。俱泯者、離相如空故。無盡者、於一切時處境念中、普見十身諸如來故。會曰下、會通古今也。又大疏云。古人已有五門。一稱名往生念佛門。二觀像滅罪念佛門。三攝境唯心念佛門。四心境無礙念佛門。五緣起圓通念佛門。此之五門、名則盡善、釋義不周、故今改之。若欲曲會。一二、即清涼緣境。無礙、兼攝俱泯。圓通、即無盡門。小教等者、前之四門、約觀。此之五門、約教。互相影顯、思之可知。今此文下、約四五念佛門、判今經也。佛教、十二如來也。通四五者、以譬如下文中、但云憶佛念佛、不別指一門故。機稟、勢至等也。局持名者、以佛問下文中、方云淨念相繼、的指出持名故。問。何以勢至不通指耶。答。雖念佛三昧、古稱徑路。而持名一法、徑而又徑。何者。觀像、則像去還無、因成間斷。觀想、則心麤境細、妙觀難成。實相、則眾生障重、解悟者希。至於無盡、則境界深廣、從何領荷。唯此持名、最為簡捷。但能繼念、便得往生。如驥驟（餘門念佛也）雖超群馬（餘門修行也）、未及龍飛（持名念佛也）。鶴沖（餘門念佛也）己過凡禽（餘門修行也）、爭如鵬舉（持名念佛也）。故龍樹毘婆沙論云。佛法有無量門、如世間道、有難有易。譬如跛人、陸道步行則苦、一日不過數里。水路乘船則樂、須臾便過千里。易行疾至、應當念佛、稱其名號、本願如是。問。佛有無量功德、一名難可攝盡。況實相中、離名字相、云何專稱名耶。答。極樂依正、言佛便周。佛功德海、舉名即盡。經云。治世語言、皆與實相不相違背。豈有萬德洪名、不即是實相耶。然此下、重顯持名一門、攝盡大小乘教。無論利根、鈍根。均可依之而修也。正定者、揀念佛外、皆邪定故。正思者、於所念境、正直思察故。正、揀尋伺。思、揀昏沈。正心行處者、謂定心正所緣境、異於無明邪所受故。或云調直定。由眾生屈曲散亂、佛以諸三昧門、令直其屈曲、正其散亂故。禪觀通名者、如智論云、一切禪定攝心、皆名三昧、是也、一行別目者。有二釋。一謂萬行中一行。如諸經中、或以真如海印德藏為三昧。或以如幻語言法界為三昧。或有緣有相、無得無諍等。二即指念佛三昧。文殊般若經云。佛告文殊。欲入一行三昧者、應處空閒、捨諸亂意。不取相貌、繫心一佛、專稱名字。隨彼方所、端身正向。能於一佛、念念相續、即是念中、能見過去未來現在諸佛。念一佛功德、與念無量佛功德無二。若得一行三昧者、諸經法門、皆悉了知。問。此教念佛、為念十方佛耶。為念阿彌陀耶。答。但念阿彌陀佛。以十二如來同名阿彌陀故。下云、攝念佛人、歸於淨土。又普廣問佛十方俱有佛土、何以獨讚西方。佛言。閻浮提人、心多雜亂。令其專心一境、乃得往生。若念十方諸佛、境繁意散、不成三昧。況諸佛同一法身、念一佛、即念一切佛故。問。何十二佛、皆教勢至、念自名耶。答。一者十二如來、本願如是。如今法藏願云。聞我名號、乃至十念、若不生者、不取正覺、是也。二者教念十二佛名、即是教念古彌陀十二別號。猶今法藏教念無量壽佛、即是教念無量光、乃至超日月光也。又此下。出異名、約義配教。念佛、小也。般若、始也。佛現、終也。一行、頓也。普等、圓也。如理思之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a02">
</a>
<span style="color:#333399">
     楞嚴經勢至念佛圓通章疏鈔卷下
     <span lang="EN-US">
</span>
</span>
</p>
<p class="MsoPlainText" style="text-align:right;text-indent:24.0pt;
">
    清浙水慈雲灌頂沙門續法集
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （庚）二釋義（分二）　先修因　後證果
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （辛）先修因（分二）　初舉喻　二合法
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （壬）初舉喻（分二）　初二人喻　二母子喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （癸）初二人喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      譬如有人。一專為憶。一人專忘。如是二人。若逢不逢。或見非見。二人相憶。二憶念深。如是乃至從生至生、同於形影、不相乖異
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】先喻單憶有離也。有人、喻生佛二人也。一專憶者、喻佛念眾生也。一專忘者、喻眾生不念佛也。若逢不逢、或見非見者、以佛專念眾生、未嘗不在眾生前、今偶逢偶見。故言若逢或見也。眾生專不念佛、佛雖在眾生前、亦蹉過不見、故言若不逢見也。二人下、後喻雙憶不離也。二相憶者、喻生佛念同也。二念深者、喻久憶不忘也。如是、結指之詞。乃至、超略之詞。謂能如是念、則決定時時常相見也。從生至生不相異者、喻生生不相離也。同形影者、謂生佛世世不捨、猶如形影無乖違也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】佛專憶者、含二種意。一者佛有大悲願故。二者佛在因地、自果未圓、尚於眾生念念不捨。何況果後、更無餘事。則念眾生、慇懃懇切、無有加故。眾生專忘。亦有二意。一者眾生無有信行願故。二者生在迷位、纏惑業苦。人天因果、尚不得修。何況佛果、豈易得者、則念佛心、沉埋隱沒、不能發故。偶逢見者、諸佛菩薩、不違本願、遊化娑婆。故令眾生、偶然逢見也。亦蹉過者、如見文殊、但惘悀H、貧婆等類。或見本相、亦不蒙法利。此由惑業障覆、妄見劣相。如薄福見寶、為蛇為蛙。豈彼聖賢、作意詐隱其本相耶。生佛念同者、謂眾生念佛、猶如佛念眾生相同也。久憶不忘者、謂時刻在懷、雖經年累月、乃至盡形、亦不忘也。結指者、指上相憶念深也。超略者。謂不但此生、常得見佛。乃至他生、盡未來際亦常得見佛也。乖、違也。異、離也。形影、略舉一事。以例不離。至於聲響、水波、鏡光、皆不相捨離也。又此形影。近對下喻合文意、單顯獲見佛益。遠對下證果文意、雙顯獲見佛成佛二益（現當見佛。一益也。心開染香。二益也。）。應釋文云。如是一心念佛、心同佛也。心同形亦同、形同影亦同、不唯此世、乃至生生世世、形影皆同也。楞嚴云容貌如佛、心相亦同。身心合成、名法王子。此非敵對正意、故疏不釋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （癸）二母子喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      十方如來、憐念眾生。如母憶子。若子逃逝、雖憶何為。子若憶母、如母憶時。母子歷生、不相違遠。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】上二人喻、泛指親友、猶覺寬緩。故此重將母子最親切者為喻、使人起信行也。於中亦有二。先喻單憶有離。首三句、即上一人專憶。次二句、即上一人專忘。如來、母也。眾生、子也。世間慈念最切者、莫如母親。子若悖逆、忘恩負義。母念或衰、心生悔恨。佛念眾生、更過於母。逆惡重者、佛念愈深。乃至入於阿鼻地獄、代此眾生、受無量苦。又母念子、慈止一世。佛念眾生、慈心無盡。世世相隨、無有退轉。故云佛念眾生、如母憶子也。若子逃逝者、喻眾生不念佛、而墮惡道苦也。雖憶何為者、喻如來單憶無益也。子若下、後喻雙憶不離。初二句、即上相憶念深。末二句、即上生生不異。謂六道眾生、慕念如來。猶如如來、憐念眾生者。然方得感應道交、生佛不二也。故高齊大行和尚云。宗崇念佛、四字教詔。謂信憶二字、不離於心。稱敬二字、不離於口。任意早晚、終無再住娑婆之法。此為念佛、第一要策。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】泛指者、師資君臣、皆該在許。如來下、問。前言念佛、但念彌陀、不念諸佛。云何此言十方如來耶。答。有二意。一即指彌陀一佛。以三世十方、有無量彌陀故。觀經云。從下方金光佛剎、乃至上方光明王佛剎。於其中間、無量塵數分身無量壽佛。二通指十方諸佛。謂不唯我彌陀一佛、悲願如是。即十方諸佛、憐念亦然。正顯佛佛道同故。華嚴問明品云。十方諸如來、同共一法身。一心一智慧。力無畏亦然。楞伽第四云。一切諸佛、有四平等。所謂字平等、語平等、身平等、法平等。觀經云。見無量壽佛者。即見十方無量諸佛。憐念者、三昧經云。諸佛心者、大慈悲是。慈悲所緣、緣苦眾生。若見眾生、受苦惱時。如箭入心。欲拔其苦。是以求往生者、不可思維己惡、而疑佛不來接。誰知佛心、專於逆苦眾生之中、種種救度。如何自生疑阻、甘心苦趣耶。問。逃逝二句、與上專忘、逢不逢義、有差別否。答。亦同亦異。同者、不念佛、則不能見佛。雖見佛、亦不蒙法利。此與逃逝無異、憶他何為。異者、謂前之喻意、尚明眾生或有時而念。但念之不切、憶之不深。故若逢不逢、於佛憶猶為有益。此中喻意、竟明眾生不唯忘念、而且謗佛。以不信故、墮在三途、受無量苦。故若逃逝、於佛憶則為無益。感應生佛者。子、喻生感。母、喻佛應也。道交不二、合不違也。故高齊下、彼論云、往生淨土、要須有信。信千即千生。信萬即萬生。信佛名字、不離心口。諸佛即救。諸佛即護。心常憶佛、口常稱名、身常尊敬。始名深信。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （壬）二合法
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      若眾生心、憶佛念佛。現前當來、必定見佛。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】眾生心者、揀口念而心不念也。憶、記持不忘也。念、繫緣在懷也。又初時偶然勉強記憶、曰憶。後時長久熟脫緣念、曰念。又憶是暫念、一憶之謂。念是數憶、常念之謂。若事憶念、則專心注意、毫無雜緣。若理憶念、則唯妙覺明、圓照法界。佛亦有二。一事相、即是三身十身。二理性、唯是一真法界。又事理憶念佛中、復各有二。一行布。二圓融。謂先念化報。然後法等、是事次第也。若三若十、同在一心。是事一時也。先空、次不空、後空不空、是理次第也。三如來藏心佛、同在一時中念。是理圓融也。問。若心外有佛、何容理念。設心外無佛、烏用事為。答。心外有佛者、由我心佛、成彼外佛。經云。諸佛正知、從心想生、故須理念。心外無佛者、託心外佛、顯我心佛。經云。心想佛時、是心作佛、故須事念。若離事理二念、何名即心即佛。問。若即佛是心、祇應念心、何必念佛。又即心是佛、祇應念佛、何必念心。答。但執即佛是心、不知即我本覺心性。是彼究竟覺佛。經云。是心即佛三十二相。故不妨念佛。又執即心是佛、不知即彼究竟覺佛、是我本覺心性。經云。諸佛入於眾生心中、故不妨念心。若心佛偏念、即義不成矣。問。一真法界、體無二相、何存內外心佛念耶。答。法界一真、本無內外、不屬佛心。佛目證窮、知生等有。欲令生悟、義分心佛。佛為外境、心為內境。憶念功成、自然證知、心無佛外之心、佛無心外之佛。唯一法界、普融無盡。現前見佛者、謂不離現陰、於定中見、或於夢中見也。當來見佛者、謂報終陰壞、見佛來迎、或於華中見也。而云必定者、有二意。一感應道交、難思議故。謂信得即心是佛、專於事念、念相好佛。故見果報佛、來入我心中。經云。是心作佛、諸佛如來。來入一切眾生想中。二始本契合。法爾然故。謂信得即佛是心、專於理念、念本性佛。故於自心中、見法身佛現。經云。是心是佛、心想佛時、是心即是三十二相。此中不合佛念眾生者、重在眾生念佛故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】憶下、唯識云。云何為念、於曾習境。令心明記不忘為性。定依為業。謂數憶持曾所受境、令不忘失。能引定故。於曾未受體類境中、全不起念。設曾所受、不能明記、念亦不生。慈雲懺主云。凡涉歷緣務而內心不忘於佛、謂之憶念。譬如世人切事繫心、雖經歷語言、去來坐臥、種種作務、而不妨密憶、前事宛然。念佛之心、亦應如是。若或失念、數數攝還。久久成性、任運常憶。又復覺心微起惡念、即便憶佛。以佛力故、惡念自息。若見他人受苦、以念佛心、憐愍於彼、願其離苦。如是相續念佛繫心、能辦一切淨土功德。若事下、謂此中專心憶念、及下攝根淨念。即彌陀經一心不亂、一向專念、觀經一心繫念也。皆通事理。事則能所緣歷、心佛分明。唯此一念、更無餘念。念念相續、成就定力。起信謂以專意念佛因緣、是也。理則能所一如、心佛不二。唯此一緣更無餘緣。緣心自在、成就慧力。起信所謂、雖念亦無能念可念是也。又普門疏云。若用心存念、無有間斷、名事一心。若了此念心、四性不生、名理一心。對前四種五種念佛、一一具此事理二念。問。前四五門、與此事理、俱約能念為義、有異否。答。前之四五、乃標法門方便有多。此之事理、是約行人用心各別。是故四五門中、必具二心。二心之中、必攝四五。無混濫也。問。此中事理、與前四五。念佛判事、理觀何別。答。前則別判、四五門各屬事理。此則通判、四五一一并有事理。較之、前略今細、故不同也。然此二念中、雖不可缺一。亦有上智、專於理念。或有鈍根、專於事念。或有中人、兼於理事。皆隨機宜、不必疑阻。以得見佛、利益同故。佛亦下。問。三中法身、十中智空身等、何亦稱為事耶。答。墮數量（三、十。數也）故。屬佛身（身、相。事也）故。問。起信云。若人專念阿彌陀佛。所修善根。即得見佛。豈非事念。又云。若觀彼佛真如法身、常勤修習。畢竟得生。豈非理念。今何以法、不屬理耶。答。論對報化、故屬理念。今對一真、故又屬事。所以文殊般若、明一行念佛三昧。先明不動法界、繫緣法界等。大疏亦云。一法界行、亦無一故。問。十身佛、獨出華嚴、餘所無者。云何今教念耶。答。諸佛說教雖別、三十身同故。觀經云。諸佛如來、是法界身。如德雲、但念十身佛也。清涼疏鈔亦云。然其念佛三昧、總相則一。別即三身、十身、修觀各別。三身者、謂念法報化佛。於三身中、各有依正、便成六觀。謂念法性身土、為法身依正。念報身、華藏等剎為依、十身相海等為正。念餘淨土、水鳥樹林、為化身依。三十二相等、為化身正。十身者、為念願、智、法、力持、意生、化、威勢、及菩提、福德、相好莊嚴身。如是重重成帝網境。則入普賢念佛之門。詳在六十二卷。行布、漸次也。圓融、一念也。利根、則圓融。下愚、則漸次。中根、則不定。又或利根先理後事、鈍根先事後理。皆隨機便、無一定相。先空等者、且約當部四卷、三如來藏心明。若對所念理中、法界應云先無為理法界佛。次有為事法界佛。後理事無障礙法界佛。以法界、如來藏、同一心故、左右言也。問下、通妨。初釋二種念中、隨用一種、不須兼具難。次釋心佛即中、隨念一即、不必並驅難。三釋即心即佛、成心佛兩存難。定中見者。華嚴四十六云。若有眾生、專心憶念、則佛現其前等。六十二云。住自在心念佛門、隨自心樂、現其像故。住一切境念佛門、普於諸境、見佛現故。楞伽云。諸佛有二加持。謂令入三昧（一也）、現身灌頂（二也）、諸菩薩等為二持故、即能親見一切諸佛。觀經云。無量壽佛、相好光明、遍十方界。念佛眾生、攝取不捨。故禪觀中、皆得見也。夢中見者、法華云。若於夢中、見諸如來、坐獅子座、圍繞說法。彌陀下輩文云。此人臨終、夢見彼佛、亦得往生。報終見佛者、稱揚諸佛功德經云。若有得聞彌陀名者、一心信樂。其人命終、阿彌陀佛、住其人前。鼓音王經云。若有受持彼佛名號。臨命終時、阿彌陀佛、即與大眾、住其人前、令其得見。華中見者。觀經下品中生文云。吹諸天華、華上皆有化佛菩薩、迎接此人、如一念頃。生蓮華內。經於六劫、蓮華乃敷。觀音勢至、為說經典。問。今有專心念佛、於定夢中、亦不見佛。又有一生念佛、及臨終時、亦不生方。何也。答。專心念佛、定夢不見者。由其過去業障重故。現在善力弱故。又佛有二加被。一者無障則顯加、令其親見。二者障重則冥加、暗令得益。故普賢云。有諸眾生、心中發明普賢行者。我時分身、皆至其處。縱彼障深未得見我、我與其人、暗中摩頂、擁護令就。一生念佛、不生方者。念佛不精誠故。生疑不篤信故。無有往生願故。不能斷貪愛故。問。現在善根淺薄、可以增修。過去業障深重、云何得知、而為對治。答。有二揀別。一者三昧中若有善根發相、則知過去種植善因。何為善發、略開四種。一念化佛、善根發相者。於念佛三昧中、忽然憶佛修六度萬行、成三十二相。身有好光、心有智慧、說法利生、降伏魔怨。作是念時、生敬愛心。開發三昧、增進佛行。或於定中、見佛身相、心淨信解。或於夢中、聞佛說法、覺悟佛心。二念報佛、善根發相者。於念佛時、忽然憶佛圓滿果報之身、皆是無漏功德成就。相好光明、一一無量。神通智慧、充滿法界。相續湛然、盡未來際。作是念時、慧解分明、定必安隱、善念相續。或於定中、聞說不思議佛法境界、即便出生無量智慧法門。或於夢中、見八萬四千諸妙相好、即便出生無量願行功德。三念法佛、善根發相者。於三昧時、忽然憶佛真實性身、清淨無相、猶如虛空。唯是第一義諦。無有世諦境界。離生離滅、無作無為、非來非去、不減不增。作是念時、善心開發、入定安樂。通達無量法門、現起無邊佛境。或於定中、見佛以微妙法身、具諸相好。即便覺悟。遠離常無常。而現常無常。唯識云。法身。五法為性。非淨法界、獨名法身。如是悟時、開發實智、三昧現前。或於夢中、見佛以諸法如義、而為其身。即便覺悟、以真如為佛、無境不是佛。大品云。諸法如實相。諸法如實、即是佛。離是之外、更無別佛。如是悟時、清淨六根、法性現前。四念十佛、善根發相者。於禪觀中、忽然憶佛、法界身雲。依正圓融真應無礙。一多即入、大小隱顯。亦理亦事。亦人亦法。亦此亦彼。亦因亦果。亦九界。亦佛界。亦三身。亦十身。作是念時、開發無盡善心、出生無盡三昧。滅重重煩惱。顯重重法性。或於定中、見無障礙佛。剎剎塵塵、現身說法。即便證知德雲一念佛門、出生二十一門。如是知後、發普賢願。行普賢行。或於夢中、見無盡身佛。說法利生。即便悟入威光念佛三昧、統攝無盡三昧。如是悟後、發遮那智、成遮那境。以上善根、皆由過去今生、念佛習報相也（見相好。悉屬報因相現。發諸善心。皆是習因善發）。二者三昧中若有業障發相、則知過去不種善根。何為障發、亦開四種。一者昏沉暗蔽業障發相。謂念佛時、即便昏睡。沉暗瞪懵。無所記別。令諸禪觀、不得開發。二者妄念散亂業障發相。欲修觀時、雖不昏沉、而生邪想。欲作四重五逆十惡毀戒等事。展轉生續、無時暫停。因是三昧、不得現前。三者惡境逼迫業障發相。將入定時、雖無妄念、而有惡境。或見焚溺。或聞震擊。或無頭手。或墮山海。如是逼迫、令其驚怖。所發道心、障礙不起。四者病事苦惱業障發相。當念佛時、雖無上境、而身忽然生諸疾病、苦惱百端。或為世間種種事務、牽連不斷。因是無生、不能證入。以上業障、皆由過去不善報因相也。因此善惡二法發相、即驗自己根性、是善是惡。亦知自己在前生時、種善不種善、作惡不作惡。如是見已、善者增修。令其圓滿。惡者對治、令其除滅。云何治滅、亦開四門。一治滅昏沉障。應教念化佛三十二相中、隨取一相。或取白毫相。閉目而觀。若心暗鈍、懸想不成。當對一尊端嚴佛相、緣之入觀。若不明了、即開眼觀、復更閉目。如是想時、心眼開豁、即破此障、無復沉睡。二治滅妄念障。應教念報佛所有十力四無所畏、十八不共、三昧解脫、一切種智、不可思議無量功德。普現色身、利益一切。神通變化、摧伏魔外。如是念佛善法功德、一切邪惡心心數法自然銷滅。三治滅惡境障。應教念法佛。法佛者、即是平等法性。空寂無為、無有形相。既無形相、焉有境界逼迫。境界空故、即是治滅此障。四治滅病事障。應教念十佛。緣佛菩提威勢力持本願功德、不為世間事務牽纏。緣佛福德相好莊嚴意生身相、不為一切病苦所惱。念佛法身、猶如虛空。隨其智力、應化一切、非如眾生、煩惱陰身。八苦交煎、世事纏縛。如蠶作繭、無出頭日。如是念時、此障即滅。故知存心念佛、廣大功德、無有不成。深重業障、無有不滅也。問。念佛佛現、亦有魔否。念佛所發善根、亦有魔作否耶。答。佛有神通力。威德力。本願力。大光明中、必無魔事。或有宿障深厚、及不善用心、容有魔起、須當辨識。經論開二。一所現相好、不與經合者、是為魔事。二不與本所修行合者、是為魔事。至於善根、發相。是魔作。非魔作、亦有二辨。一約心境久速。謂此見佛聞法等事、若是善根發者、則報因境相、暫現便謝。習因善心、相續不斷。若是魔所作者、則報因境相、久久不滅。或謝去更來擾亂。習因善心、暫發還滅。或倏爾變成惡念。二約煩惱輕重。謂見善相發時、能令心識動亂、煩惱增重、眾多妨礙、不利定心、悉屬魔作。若見善相現己、雖未證禪定、而身心明淨、善念開發、煩惱輕微。或三昧開通、身心快樂。內外安隱、氣色光潤。煩惱寂寂。功德巍巍。此為善發相也。若邪正未了。應當用二法以對治之。一者止法。謂深入三昧、一心念佛。於所現相悉知虛誑。但平心住定、不取不捨。如是息心、寂然不起分別時。若是聖境、則定力逾深、善相如法。若是魔境、現相不久自壞。縱發亦不如法。二者觀法、謂觀真空法界、念虛空法佛。推檢現相、不見生處。相空寂故、心念亦寂。知魔界如。即佛界如。離真如外、無一法相。如是觀念。佛法自當現前。魔境自然消滅。然念佛遇魔、亦萬中一也。良由修淨業人、具三種力。一者念力、二者本有佛性力、三者佛攝取力、云何邪魔、得便擾害、故稱揚諸佛功德經云。若有得聞彌陀名者、阿彌陀佛。住其人前。魔不能壞彼正覺心。是故但當一心念佛、莫疑慮也。而云必定下、釋疑難也。妨曰、如來者、無所從來。亦無所去。云何有佛現在前耶、故此通云、有二意故、佛必定見、一約他佛。謂法身真佛、本無生滅。從真起應。不妨來去。是故心淨佛現、心垢佛滅。其猶水澄月來、水濁月亡也。二約自佛、謂本覺心佛、本無來去。依覺不覺、不妨出沒。是故心迷佛隱。心悟佛顯。其猶鏡塵光暗、鏡潔光明也。此中下、亦釋疑也。妨曰。上二喻中、俱含如來念眾生意。云何合內、無佛念耶。故此通云。眾生無有信願、故此再三勸勉。佛念眾生、乃佛自願、何待言也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （辛）後證果（分二）　初法說　二喻明
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （壬）初法說
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      去佛不遠。不假方便、自得心開。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】初一句、躡前修因說也。次二句、正明證果相也。不遠者、現前見中。事念見他佛。則先色身相佛。後法身真佛。理念見自佛。則先分證覺佛。後究竟覺佛。當來見中、事念見他佛。則先化身佛、後報身佛。理念見自佛。則先本覺佛、後妙覺佛。故云、去佛不遠。不假方便者、約事、則念佛法門、即勝異方便。何假餘方便門、以助顯我性也。約理、則念佛即是念心。心佛無差、自他不二。豈離唯心自佛、而假心外他佛作方便耶。自得心開者、以念佛心、入佛知見。圓滿菩提、歸無所得。約事、則佛果成證。約理、則覺體圓顯。所謂但得見彌陀、何愁不開悟是也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】初一句下、略提。不遠下、詳釋。現前等者。難曰。上既見佛、今何又云去不遠耶。故此釋云。上之見佛、乃是色分化本。此之去佛、即是法究報妙。故不相違。亦可由見佛故、眾生與佛同在一處。猶如形影、不相違遠也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （壬）二喻明
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      如染香人、身有香氣。此則名曰、香光莊嚴。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】初二句、舉喻。法上身近佛身、心開佛心。合喻中。人沾染香、身亦有香。次二句、出名。謂以如來法身香光、莊嚴自心本覺如來。如華嚴以栴檀沉水香等、喻菩提心香。今亦以人天名香、喻如來法身功德香也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】法上下、若直約法言。謂念佛名香、近佛身香、開佛心香。鬻香長者所云、發心念佛香、是也。喻中下、起信云。如世間衣服、實無於香。若人以香而薰習故、則有香氣。無明染法、實無淨業、但以真如而熏習故、則有淨用。無明染者、本覺心佛、藏在無明殼也。彼論明在纏如來藏心、今經喻出纏如來藏心、故云心開。謂心開成佛、以近佛故。如身淨成香、以塗香故。若依相宗立量。應云。念佛是有法、佛心開。宗因云、去佛不遠故。同喻如染香人。香人是有法、身有香光莊嚴。宗因云、染香故。同喻如念佛。出名者、出三昧名、亦法門名也。如華嚴下、七十八云、如白栴檀、若以塗身、能除熱惱、令得清涼。菩提心香、能除貪恚癡等熱惱、令其具足智慧清涼。又如天上黑栴檀香、若燒一銖、普熏千界。菩提心香、一念功德、普熏法界。又轉輪王有沉香寶、名曰象藏。若燒此香、王四種兵、悉騰虛空。菩提心香、若一發時、即令一切善根、永出三界。又如波利質多羅樹、其皮香氣、一切華香、皆不能及。菩提心樹、所發大願功德之香。一切二乘五分法香悉不能及。又波利華、一日熏衣、薝蔔等華、雖千歲熏、亦不能及。菩提心華、一生所熏諸功德香。一切二乘無漏功德、百千劫熏、亦不能及。人天香者、華嚴云。人間有香、名曰象藏、因龍T生。若燒一丸、雨七日香。若遇著者、皆成金色。眾生~者、七日快樂、無有諸病。摩羅耶山、出旃檀香、名曰牛頭、若塗身者、火不能燒。海中有香、名無能勝。若塗螺鼓、其聲發時、敵軍皆退。阿那婆達多池側邊、出沉水香、名蓮華藏。若燒一丸、普熏閻浮、聞者離罪、戒品清淨。雪山有香、名阿盧那。若有~者、離諸垢染。羅剎界中、香名海藏。輪王燒時、王及四軍、皆騰虛空。善法天中有香、名淨莊嚴。若燒一丸、而以熏之。普使諸天、心念於佛。須夜摩天、香名淨藏。若燒熏之、夜摩天眾、集天王所、而共聽法。兜率天中有香。名先陀婆。若燒一丸、普雨一切供具、供養諸佛菩薩。善變化天、香名奪意。若燒一丸、於七日中、普雨一切諸莊嚴具。清涼疏鈔云。初喻發菩提心香。次即忍香、瞋火不燒。三即進香、魔軍退散。次五如次、是五分法身香、四戒香、可知。五定香、得離垢三昧。六慧香、王及四兵皆騰空者、慧證空故。七解脫香、心念於佛、脫五欲故。八知見香、雲集聽法、是知見故。九即稱法界香。先陀婆、一名四實。此宜用鹽、香似此故。十忘能所香、故名奪意。今之佛法身香、具眾功德、亦猶是也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （戊）二略述自己修行（分二）　初自利　二利他
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span style="color:#333399">
     （己）初自利
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      我本因地、以念佛心、入無生忍。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】本因、因也、無生、果也。次句、徹果該因。心者、述己念佛、非用分別意識而念。乃六根都攝、一心不亂念也。入、證也。忍、智生。無生、約理性言。慧心安此無生理故、名無生忍。清涼疏云。若約忍無生理、即無生之忍。若約無生之智及煩惱不生、則無生即忍。無生法性、始終無殊。證入法忍、地位不等。楞嚴第三漸云。是人即獲無生法忍。信力入印度經云。無生忍法。則能清淨初歡喜地、得大無畏安隱之處。謂菩薩生如是心、我已得住無生忍故。生安隱心。為令他住無生忍故、起安慰心。仁王經云。無生忍菩薩、所謂遠不動觀慧。遠、即七遠行地。不動、即第八地。觀慧、即九善慧地也。則知此忍、始於三漸、終於等覺說。以勢至位居補處故。上句、能修證。此句、所悟證。謂以真正淨念、除滅邪妄濁想、內想不起、外境自寂。內外法空、一切無生、仁王云。一切法空、得無生忍。又無生忍、亦得名無滅忍。無住忍。華嚴云。無生忍者。不見有少法生、亦不見少法滅。何以故。若無生、則無滅。若無生滅、則無住處。今念化身佛、證得空如來藏智、名入無生法忍。念報身佛、證得不空如來藏智、名入無滅法忍。念法身佛、證得空不空如來藏智、名入無住法忍。此亦舉一以攝餘耳。若唯忍無生、小聖亦有。豈足為等覺深玄忍耶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】六根都攝者、返流旋一、六用不行也。一心不亂者、依一藏心、餘念不生也。念者、心為能念、佛為所念、念通能所。忍、智也。不消文。清涼疏下、鈔云。無生忍、有二義。一理智雙明、二唯就智說。復二。一智不生、即無分別智、體無念慮故。二煩惱不生、妄想不起故。無生法下、判位。上句下、出得忍所以、又無生下、約別相義釋、若無生等者、具云、若無生、則無滅。若無滅、則無盡。若無盡、則離垢、若離垢、則無差別。若無差別、則無處所。若無處所、則寂靜。若寂靜、則離欲。若離欲、則無作。若無作、則無願。若無願、則無住。若無住、則無去無來。無生、無來、離欲、無作、無願、空也。無滅、無盡、無去、不空也。離垢、無別、無處、寂靜、無住、空不空也。今念下、配釋可知。此亦下、通妨也。難曰。既有無滅忍等、云何獨無生耶。釋曰。此有二意。一者舉總攝別。稱為無生。二者以初攝後、但標無生。理實具諸忍也。若唯下、亦通妨也。難曰。唯約無生法理、不通無滅忍等、有何過耶。釋曰。等覺之忍、在無滅等、故非淺近。若唯無生、小乘亦證、何足深玄。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （己）二利他
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      今於此界、攝念佛人、歸於淨土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】此界、娑婆苦世界也。淨土、安養樂國土也。攝者、持也、接也。生前以威力加持、令不退念。臨終以願力接引、令得往生。歸者、還也。此界為旅亭、彼土是家鄉。猶如有人、因事遠遊、未得歸還。今遇親友、指示道路、速回家鄉也。能攝、屬勢至。所攝、屬行人。攝則雙通能所、歸義亦然。能歸、行人也。所歸、淨土也。歸兼能所。念佛法也。有五法門、見五土佛。謂憶想外境念佛、則生歸變化土、見變化身佛。攝境歸心念佛、則生劣受用土、見劣受用身佛。心境互融念佛、則歸勝受用土、見勝受用身佛。心境雙泯念佛、則生法性土、見法性身佛。圓通無盡念佛、則歸法界無障礙土、見法界無障礙身佛。人者、機也。具聞思修、三妙慧故。備信願行、三資糧故。始名念佛人也。問。設行五逆十惡、亦具三資糧慧、得生彼土否耶。答。雖有諸過、於彼佛土、有信行願、亦名為器。如三輩九品中、下輩下品是也。問。念幾時佛、得能見佛生方。答。隨機不定。或盡形持、或九十日、或七七一七、或十日、一日。或十念。或一念。但能稱名、必得見佛。況有彌陀本願、勢至攝受。豈有念佛、不生方耶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】此界苦、淨土樂者。謂此土具八苦、生居胎獄、老厭龍鍾。病受痛k。死悲分散。愛則欲合偏離。冤則欲逃偏遇。求則欲得偏失。乃至五陰熾盛。而彼國蓮華化生、則無生苦。寒暑不遷、則無老苦。身離分段、則無病苦。壽命無量、則無死苦。無父母妻子、則無愛別離苦。上善人聚、則無怨憎會苦。所欲自至、則無求不得苦。觀照空寂、則無五陰盛苦。慈雲懺主云。不值佛、不聞法、惡友纏、群魔惱、受輪迴、墮惡趣、塵緣障道、壽命短促、修行退失、塵劫難成、此即娑婆十種苦也。常見佛、常聞法、聖賢會、離魔事、輪迴息、無惡道、勝緣助道、壽命無量、入正定聚、一生行滿、此即安養十種樂也。歸義下、清涼貞元疏、問。不生華藏、而生極樂者、何也。答。有四意。一者有緣故。彌陀願重、偏接娑婆人也。二者使眾生歸憑情一故。若說十方皆妙、初心茫然、無所依託也。三者不離華藏故。極樂去此十萬億剎、即在華藏第十三層、未出剎種外也。四者即本師故。經云。或有見佛無量壽、觀自在等所圍繞。既讚本尊遮那之德如是。豈非本師隨名異化也。事則從此界、歸彼界。見彌陀、居極樂。理則返不覺、還本覺。見自性、居唯心。問。既萬法唯心、何以見彼此土有苦樂。生佛有來去耶。答。土有苦樂、即心相垢淨。生有來去、即心性迷悟。如是垢淨迷悟、總不離乎法界。故云。心外無法。楞伽亦云。若一切皆心、世間無處住。何因見大地、眾生有去來（問難也）。如鳥（喻眾生）遊虛空（喻自心）隨分別而去（喻分別識。謂從自心空中。而後現眾生鳥。彼眾生鳥。還於自心空中。隨分別識。去來遊履也。）。無依亦無住、如履地而行（謂自心空。雖無依止住處。而能令眾生鳥、如履平地。似有依住也。）。眾生亦如是。隨於妄分別。遊履於自心。如鳥在虛空（答釋也。前四句喻。後四句合。）。聞思修者、聞說佛名、為聞慧。憶想在懷、為思慧。持念不忘、為修慧。佛地論云。菩薩履三妙慧、淨土往還。釋云。以聞思修、得入淨土。故念佛人、必具三慧。信願行者、聞念佛門、心不疑貳、謂之信。信已而解、心起樂欲、謂之願。願已而念、心勤精進、謂之行。彌陀經云。若有信者、應當發願、執持名號。雖有諸過等者、觀經鈔云。此土博地凡夫、屬邪定聚。發心修行、未得不退者、屬不定聚。已得不退者、屬正定聚。若生安養、不論高下。所以者何、五逆罪人、臨終十念、得往生者、亦得不退、成正定聚故。準知罪人十念、即名器矣。反顯世人雖行眾善、於彼佛土、無信行願、亦名為非器也。三輩九品者。若發菩提心、深信因果、不謗三寶、大修功德。專念彌陀、願生彼國、真佛來迎、坐七寶蓮、住不退轉。智慧勇猛、神通自在。此名為上輩也、兼利他行。若發菩提心、深信因果、不謗正法。少修功德。專念佛名、回向願生。化佛來迎、坐蓮華中、往生其國、住不退轉、功德智慧。此名為中輩也。唯自利行。若發菩提心、亦信因果、不謗正法、不造五逆。雖無功德、專念佛名、十聲一聲。臨命終時、夢見彼佛、亦得往生、功德智慧。此名為下輩也。缺二利行。若七日七夜、禮念佛名。三心（至誠心深心回向發願心）六念（佛法僧天施戒）、讀經解義。深信因果持戒利生。發心發願。回向求生者（因也）。真佛與化佛來迎、乘金剛臺、即得華開、見佛聞法、悟無生忍、受諸佛記（果也）。此名為上品上生也。若五日五夜、專意念佛。不謗三寶、善解義趣。深信因果、持戒弘法、發大心願、回向求生者（因也）。真佛與化佛來迎、乘紫金臺、經宿華開。見佛聞法。七日後菩提不退、一小劫得忍受記（果也）。此名為上品中生也。若七日、或五夜、至心念佛。不謗三寶、深信因果、持戒利物。發大道心、回向求生者（因也）。真佛與化佛來接、坐金蓮華、一日一夜華開、七日之中見佛。於三七後聞法、經三小劫住歡喜地（果也）。此名為上品下生也。如是三品、即前上輩所開兼利他行。若三日三夜。禮念佛名。持諸齋戒、發心發願、回向求生者（因也）。真佛來引、乘蓮華台。往生彼土、蓮華即開。聞四諦法、得羅漢果（果也）。此名為中品上生也。若一日一夜、稱念彌陀。八戒十戒、發心發願、回向求生者（因也）。真佛來引、坐七寶蓮。經七日開、得須陀洹。至半劫後、成羅漢果（果也）。此名為中品中生也。若一日一夜、專意念佛。孝養仁慈、臨終遇善知識、指示淨土法門者（因也）。命終即坐蓮華生彼。經七日已聞法、得須陀洹。過一小劫、成阿羅漢（果也）。此名為中品下生也。如是三品、即前中輩所開、唯自利行。若不謗正法、亦作眾惡。命終時、聞經名、稱彌陀。至半日、或半夜者（因也）。化佛來引、坐寶蓮華。經七七日、華開聞法、發菩提心。過十小劫、得入初地（果也）。此名為下品上生也。若破戒偷盜、然不謗三寶、臨終聞淨土法、稱念佛名。經一時一刻者（因也）。化佛來引、坐蓮華上。過六劫後、蓮華始開、聞法發心（果也）。此名為下品中生也。若造五逆十惡、然亦不謗正法。臨終聞佛、至心十念、乃至一念者（因也）。命終見金蓮華、滿十二大劫、蓮華方開、聞實相法。發無上心（果也）。此名為下品下生也。如是三品、即前下輩所開、無二利行。問。大本云。唯除五逆。觀經云。五逆得生、二義云何。答。大本云。唯除五逆、誹謗正法。則知五逆而兼謗法者。乃在所除也。知不兼謗者、亦未必除。良由謗則不信。不信則不生。所謂疑則華不開、是也。觀經但言五逆、不言謗法。則知雖具五逆、不謗法者、必定得生。如兼謗者、亦不生也。良由信則不謗、不謗則華開。所謂信則決定生、是也。下輩下品者、謂下輩內之下品、非中上也。問。大本三輩、純明善行、不及惡人。止齊觀經前之六品。云何今以下輩、配下品耶。答。有三意。一約行因、善惡雖異。而位次輩品正同（三三成九故）。今取位、不取行也。二下輩與下品、十念行同故。三五逆十惡而不謗者、亦攝下輩善人中故。大本云。地獄鬼畜生、亦生我剎中。墮地獄者、非五逆人而何。若下輩不攝、置於何輩耶。盡形持者、大本經云。一向專念無量壽佛、則知一生持也。九十日者、般舟三昧經云。九十日中、常行常立、一心繫念。於三昧中、得見阿彌。文殊般若云。九十日中、端坐西向。專念於佛、即成三昧。七七者、大集經云。若專念佛、至七七日、現身見佛。一七者、彌陀經、觀經、皆云一日乃至七日、即得往生。十日者、鼓音王經云。受持佛號、十日十夜。除捨散亂、必得見佛。大本云。一心常念、十晝夜不絕者、命終必生我剎。一日者、大本云。一心繫念於我、雖止一晝夜不絕、必生我剎。十念者、觀經云。其人苦逼、不遑念佛。十聲稱佛、即得往生。一念者、大本云。信樂不疑、乃至一念。念於彼佛、亦得往生。問。云何一念彼佛、亦得生彼國土。一聲彌陀、能滅八十億劫生死罪耶。答。一心朗念、積妄頓空。喻如一燈、能滅千年室暗。一火能燒百輛車薪。況乘如來本願功德、豈可思議耶。故法華云。一稱南無佛、皆已成佛道。佛名經云。一聞佛名、滅無量劫生死之罪。大悲經云。一稱佛名、以是善根、入涅槃界、不可窮盡。大莊嚴經論云。佛世一老人、來求出家。舍利弗等、俱不肯度。以觀彼多劫無善根故。佛自度之、即證道果。因告大眾、此人無量劫前、為採薪人。猛虎逼極、大怖上樹、稱南無佛。以是善根、遇我得度。況有下、上明自力、此明他力。自力復二。一者稱念彼佛力、如帆楫。二者本有佛性力、如舟船。他力、即是佛願攝取力、如順風。三事周圓、必生彼土矣。問。佛即自來迎引、何又假多少化佛授手耶。答。顯其功行、有淺深故。如善導、千念而飛千光。少康、十聲而出十佛。華嚴離垢幢菩薩偈云。以佛為境界、專念而不捨。此人得見佛、其數與心等。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （丁）三結答圓通
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛問圓通、我無選擇。都攝六根。淨念相繼。得三摩地。斯為第一。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【疏】初一句。牒所問。包含眾妙、曰圓。遍入諸有、曰通。又總攝萬化、不滯一隅、曰圓。統生一切、無有間隔、曰通。次五句、結能答。我等四句、出本因。先因修。無選擇者。一揀非那律選眼、空生擇意。二外不選六根相（浮勝二根相也）。內不擇六根性（見聞覺知性也）。根都攝者、對上亦二義。一眼不取色、乃至意不緣法。二唯依一精明心、不行六根用故。餘念不生曰淨、念而無念故。一心繫佛曰念、無念而念故。相繼謂事則憶念無間、理則圓照無間。得句、後果證。梵語三摩地、此云等至。等謂齊等、離沉掉故。至謂至到、到勝定故。亦云等持。謂平等持心、趣一境故。雖通因果、此且取功用中純熟一義、故名曰得。事則成念佛三昧。理則顯本性如來。斯為句、歎殊勝。問。大本彌陀經云。極樂清淨、次於泥洹。今經揀選圓通、勢至念佛、次於觀音返聞、何稱為第一耶。答。就楞嚴本經、有三意。一文殊謂念性生滅、因果殊感。故第二。勢至謂一心淨念、現見自佛。故第一。二阿難循聲、故返聞為當根、念佛為不當根。佛以聖性皆通、歸元無二。故稱觀音勢至、並無優劣。三此方教體、在於音聞。故以耳根圓通、當此方機。勢至居次。十方法門、念佛為最。故以念佛圓通、當十方機、等於觀音。約念佛法門中、若事念他佛、助顯本覺性佛、則次泥洹、異於觀音。若理念自佛、直顯涅槃心佛、則等泥洹同觀音矣。所謂不假方便、自得心開是也。如此念佛法門、不稱第一、而謂之何哉。修心者、豈可忽諸。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    【鈔】牒所問者、楞嚴五卷云。我今問汝最初發心、悟十八界、誰為圓通。從何方便、入三摩地。故此牒云、佛問圓通也。包含下、約包遍、釋圓通。又下。約攝生、釋圓通。又多門入一、一門容多、名之為圓。如珠懸空、映於五色也。一入多門、多門容一、名之為通。如泉潛流、穿於十方也。根都攝下、佛為能攝、根為所攝、攝則通二。二義中、初通事念、次通理念。上無擇二義、亦例此知之。等至下、圓覺疏、翻為等至。等謂平等住持、雙離沉掉也。至謂能到勝定、及至勝位也。等持下、此依會玄記釋、事則成等至、理則成等持。故開二義也。問下、通妨也。慧覺曰。或謂淨土、乃聖人之權方、所以接鈍根、化凡器也。茍能一超直入如來地、何藉於他力乎。答云。馬鳴、龍樹、天親等諸菩薩、皆發願往生、應盡是鈍根乎。釋迦於大寶積經、勸父王淨飯、并六萬釋種、皆求生淨土、應盡是凡器乎。一舉心念佛。即見性成佛、豈非一超直入乎。青草堂、後身為曾魯公。戒禪師、後身作蘇東坡。真如□公、後身多憂苦。太平古老、後身耽富貴。海印信禪師、生朱防禦家為女子。豈可單仗自力乎。若以此為權、將何為實。輕念佛者、可不慎歟。如此下、結顯也。若以念佛一門、攝生世出世法言之。為五欲故、發心念佛、地獄界也（一）。為名利故、發心念佛、餓鬼界也（二）。為眷屬故、發心念佛、畜生界也（三）。為勝他故、發心念佛、修羅界也（四）。畏惡道故、發心念佛、人法界也（五）。求天樂故、發心念佛、天法界也（六）。欣涅槃故、發心念佛、聲聞界也（七）。慕無生故、發心念佛、緣覺界也（八）。欲度他故、發心念佛、菩薩界也（九）。希成佛故、發心念佛、佛法界也（十）。堅心念佛、地大也（十一）。喜心念佛、水大也（十二）。熱心念佛、火大也（十三）。勤心念佛、風大也（十四）。虛心念佛、空大也（十五）。靈心念佛、根大也（十六）。想心念佛、識大也（十七）。念佛旋見、眼根也（十八）。念佛反聞、耳根也（十九）。念佛轉~、鼻根也（二十）。念佛還嘗、舌根也（二一）。念佛攝覺、身根也（二二）。念佛逆知、意根也（二三）。念佛觀像、色塵也（二四）。念佛聽名、聲塵也（二五）。念佛染香、香塵也（二六）。念佛有味、味塵也（二七）。念佛光嚴、觸塵也（二八）。念佛觀想、法塵也（二九）。眼不別色、眼識念佛也（三十）。耳不別聲、耳識念佛也（三一）。鼻不別香、鼻識念佛也（三二）。舌不別味、舌識念佛也（三三）。身不別觸、身識念佛也（三四）。意不別法、意識念佛也（三五）。怖生死苦、苦諦念佛也（三六）。息諸惑業、集諦念佛也（三七）。修戒定慧、道諦念佛也（三八）。證寂滅理、滅諦念佛也（三九）。煩惱不生、無明緣念佛也（四十）。不作諸業、行緣念佛也（四一）。不託母胎、識緣念佛也（四二）。色心斷滅、名色緣念佛也（四三）。諸根灰泯、六入緣念佛也（四四）。根塵識離、觸緣念佛也（四五）。不領前境、受緣念佛也（四六）。不貪財色、愛緣念佛也（四七）。不求塵欲、取緣念佛也（四八）。業無有成、有緣念佛也（四九）。不受後陰、生緣念佛也（五十）。空無熟壞、老死緣念佛也（五一）。一心念佛、萬緣自捨、施度也（五二）。一心念佛、諸惡自止、戒度也（五三）。一心念佛、心自柔順、忍度也（五四）。一心念佛、永不退轉、進度也（五五）。一心念佛、餘想不生、禪度也（五六）。一心念佛、正智分明、智度也（五七）。一心念佛、成正遍知、菩提也（五八）。一心念佛、常樂我淨、涅槃也（五九）。寂靜念佛、空如來藏也（六十）。想像念佛、不空如來藏也（六一）。圓通念佛、空不空如來藏也（六二）。日出念佛、先照時也（六三）。食時念佛、轉照初也（六四）。亭午念佛、轉照中也（六五）。晡時念佛、轉照後也（六六）。日沒念佛、還照時也（六七）。念心外佛、小教也（六八）。念心內佛、始教也（六九）。念即心佛、終教也（七十）。念非心佛、頓教也（七一）。念普融佛、圓教也（七二）。有佛有心、淨念相繼、事法界也（七三）。無佛無心、不假方便、理法界也（七四）。念佛念心。入無生忍、事理無礙法界也（七五）。若佛若心、遍含無盡、事事無礙法界也（七六）。一念佛門、含無盡義、總相也（七七）。四五義門、非一念佛、別相也（七八）。十六觀等、同成念佛、同相也（七九）。依報清淨、非正莊嚴、異相也（八十）。念佛一門、攬諸義成、成相也（八一）。四種五種、各住自位、壞相也（八二）。依正功德、念佛便周、同時具足相應門也（八三）。遍周諸法、不離念佛、廣狹自在無礙門也（八四）。一根念佛、六根都攝、一多相容不同門也（八五）。念佛三昧、即一切法、諸法相即自在門也（八六）。正念佛時、餘門不現、秘密隱顯俱成門也（八七）。此念佛門、一切齊攝、微細相容安立門（八八）。五種念佛、互攝重重、因陀羅網境界門也（八九）。見念佛門、即見無盡、託事顯法生解門也（九十）。前後念佛、不異當念、十世隔法異成門也（九一）。念佛一法、帶無盡法、主伴圓明具德門也（九二）。念自心佛、本覺也（九三）。念佛信心、始覺中名字也（九四）。念佛解心、始覺中相似也（九五）。念佛證心、始覺中分證也（九六）。念佛成佛、究竟覺也（九七）。當念佛時、寂寞無為、法身佛也（九八）。當念佛時、無德不具、報身佛也（九九）。當念佛時、凡聖並欣、化身佛也（一百）。故知念佛一法、攝盡一切法矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     （甲）三皈命回向
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
     稽首釋迦彌陀佛。觀音勢至諸聖賢。仰願三寶加被力。令此經疏遍塵剎。
     <span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<strong>
     見聞隨喜及持說。畢竟得生安樂土。回此功德向法界。同成無上菩提果。
     <span lang="EN-US">
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a03">
</a>
<span style="color:#333399">
     刻勢至疏鈔緣起
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    諸修行中、念佛為最。念佛方法、莫尚此經。疏鈔之作、不容已也。戊午冬、京兆戴復齋先生、長公仁長。預祝乃翁壽。建華嚴會。予時首眾、諷至德雲念佛門、諦審沈觀。其夜夢本師和尚、為講勢至章。比曉、細研清涼疏鈔。遂於臘月八日開釋、歷己未元宵閣筆。暨夏五月、齎本請教於復齋戴先生。今歲七月望、先生囑公郎募刻之。公郎喜而應命。即以此為起疾延生之公據、壽增福益、足可徵也。梓人曰。是佛菩薩佑耶。非佛菩薩佑耶。予曰。當知是經義不可思議。果報亦不可思議。所以然者。或開五欲樂、或闡六塵境、或為聲名之蒿矢、或結世產之果因。如是施資鏤本、有損無益。今刻念佛法門。供一人、有一人之益。供千萬人、即有千萬人之益。在一時一處、則一時一處益。盡未來遍沙界、便有塵方億劫之益。此即力同勢至。願比彌陀。攝念佛人、歸安養土。其無漏功德、等於虛空。何可以心思言議耶。且既得佛心、使三寶常住。佛不佑之、而誰佑歟。故此輕小之兆、不足疑也。眾以為然。命作文勸世、普起一切人之信心。復翁先生聞之曰。茲事茫昧、不須遄舉。信心眾具、廣勸奚為。予曰。不然。生死一大事也。其能脫之法門、豈曰小哉。信者雖多、莫能常遍。今表而出之、未信者令信。已信者令增。又何傷於轉勸乎。遂記此於疏鈔之末、為流通一助云。時
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
">
    康熙庚申年十月十一日灌頂行者續法題於慈雲觀堂
    <span lang="EN-US" style='font-family:"Times New Roman";"Courier New"'>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
</div>
<span color="#FFFFFF" size="2">
<span color="#FFFFFF" size="2">
<span color="#FFFFFF" size="2">
<!-- Begin of Hotrank Counter - DO NOT MODIFY -->
<script language="JavaScript" src="">
</script>
<!--
---- End of Hotrank Counter - DO NOT MODIFY -->
</span>
</span>
</span>
<a href="http://www.bfnn.org">
<img height="30" src="../books/sign.gif" width="300"/>
</a>
<!-- Start of StatCounter Code for Default Guide -->
<script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
<noscript>
<div class="statcounter">
<a href="http://statcounter.com/shopify/" target="_blank" title="shopify
analytics">
<img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
</a>
</div>
</noscript>
<!-- End of StatCounter Code for Default Guide -->
<a href="http://statcounter.com/p10554251/?guest=1">
</a>
</body>
</html>
