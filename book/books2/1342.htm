<html>
 <head>
  <meta content="text/html; charset=utf-8" http-equiv="Content-Type"/>
  <title>
   淨土十要問答擷錄
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      淨土十要問答擷錄
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     蕅益大師選錄
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     李圓淨居士編排
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     印光大師鑑定
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     般若念佛會整理
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a000">
      序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a001">
      總持法門
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a002">
      專持名號
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a003">
      往生不退
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a004">
      理和與事和
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a005">
      一經要旨（彌陀經）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a006">
      極樂最勝處
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a007">
      極樂四土勝妙
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a008">
      娑婆極樂—不隔而隔，隔而不隔
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a009">
      阿彌陀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a010">
      彌陀光明無量，壽命無量
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a011">
      持名者光明壽命與佛同齊
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a012">
      決定往生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a013">
      善根福德因緣
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a014">
      事持與理持
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a015">
      一心與四土往生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a016">
      觀經專明作觀，為何持名不勞觀想
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a017">
      持名不必參究
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a018">
      大本十念與寶王一念，平時耶，臨終耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a019">
      西方此去十萬億佛土，何得即生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a020">
      自他不二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a021">
      不可思議功德
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a022">
      諸方必有淨土，何偏讚西方
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a023">
      諸佛護念
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a024">
      今發願當生！今生！
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a025">
      圓轉五濁
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a026">
      畢竟得生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a027">
      行法既多，云何一心
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a028">
      坐禪法二示
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a029">
      十念門
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a030">
      為益最大—繫緣門
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a031">
      利鈍二性修觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a032">
      既以大悲為業，何又求生淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a033">
      諸法體空，本來無生，何又求生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a034">
      既云法性平等，又偏求一佛淨土，與平等性乖，云何得生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a035">
      偏念彌陀佛，為何
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a036">
      具縛凡夫，惡業厚重，云何得生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a037">
      得生彼國，云何不退
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a038">
      不求兜率，反求西方何也
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a039">
      臨終十念，云何可通
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a040">
      女人根缺，必不得生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a041">
      不斷淫欲，得生彼否
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a042">
      念佛名者，必成於三昧
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a043">
      訶欲
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a044">
      放心
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a045">
      佛想門
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a046">
      未悟從何得醒
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a047">
      遍緣一切，皆見如來
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a048">
      念未來佛即與過現諸佛等
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a049">
      一念十念往生何者為正
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a050">
      佛光與魔光
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a051">
      寧起有見，不起空見
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a052">
      三昧
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a053">
      佛有三身如何憶念
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a054">
      所念之佛，窮玄極聖，能念之人尚在凡位安得叨竊，言同正覺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a055">
      有念有思，有生有滅，安得無所念心而修念佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a056">
      六度萬行未有一法不是念佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a057">
      無念是三昧，直超無念，更何迂迴，而用於念
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a058">
      能念之心，所念之佛，豈非二妄耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a059">
      念中道第一義—法身佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a060">
      何不求自心，而求外佛耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a061">
      三業供養，佛在滅後，獻福何多
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a062">
      念佛三昧—永明壽和尚
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a063">
      屈禪讚淨，此疑非小
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a064">
      大事既明，何求淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a065">
      唯心淨土，本性彌陀，復求萬億土外之極樂，何也
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a066">
      既謂淨穢融通，塵塵極樂，可娑婆獨不免於穢耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a067">
      含攝無餘，吾信唯心之大矣，圓融無礙，吾信唯心之妙矣，奈何尚滯迷情，未離穢業…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a068">
      淨土修法，其詳可得聞乎
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a069">
      一生取辦之因
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a070">
      眾行門中，既云大小不等，理事有殊，所感生相，亦乃懸異，然則觀想憶念二門，修各不等…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a071">
      極樂只是同居，本非實報，何謂或生報土，見佛真體耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a072">
      既云此土四土具足，只消就此展轉修行，反欲捨此而生彼國，何耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a073">
      同居淨土，其類甚多，今偏指極樂，而又偏讚其境勝緣勝，何耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a074">
      十方如來，皆可親近，今獨推彌陀者，何耶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a075">
      偏指獨推之說，旨哉言乎，欣厭取捨之方，至哉教矣，敢問欣厭取捨，得無愛僧能所之過乎
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a076">
      取捨之談無敢議矣，但往生之說，能不乖於無生之理乎
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a077">
      往生之說，其旨昭然，但今之學者，不能曉了，千人萬人，皆疑極樂遠隔十萬億國…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a078">
      不修淨業，要生極難，此誠言也，何故前舉逆惡凡夫，臨終亦生，吾未聞其詳…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a079">
      五濁惡世，人皆有罪，縱未造五逆重罪，其餘罪業，孰能無之，苟不懺悔消滅…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a080">
      前云博地凡夫，便階不退，此必已無惡業者也，今此帶業而生，能不退乎
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a081">
      憐兒不覺醜
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a082">
      吾之言過矣，駟不及舌矣，承師之教，誰不寒心，奈何人心易進易退，一聞警策…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a083">
      念佛之門，多承開導，群疑盡釋，正信現前矣，但上文所謂抖擻身心，撥棄世事…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a084">
      泛言念佛，未有其方，且十念回向之法，亦所未喻，幸詳以示之
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a085">
      世網中人，隨量指授微細方法，靡不詳明矣，然則我輩世外之人，又當何以加其功焉
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a086">
      圓觀之修，唯心之念，似乎上器之行門，華嚴十願，寶積十心，亦乃大根之功用…
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a087">
      念念相續，照顧不牢，何策以治之
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a088">
      念佛法門（蕅祖開示）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a089">
      邪見
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a090">
      西方即我真心
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a091">
      生佛互感，三昧乃成
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a092">
      以圓妙三觀釋十六觀經要旨
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a093">
      何相而觀如來
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a094">
      淨土指訣—此二門精進修行，念佛三昧必定成就
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a095">
      珍地左券—十大礙行
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a096">
      三昧寶王
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a097">
      往生瑞應
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a098">
      必生淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a099">
      稱佛一聲滅八十億生死重罪之義何在
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a100">
      一真法界
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a101">
      三身四土，由心變造
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a102">
      介爾之心，居於方寸，何能包許遠佛土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a103">
      才舉心念，即便圓成
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a104">
      唯心念佛法門（解脫長者示善財）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a105">
      真如本體離一切相，云何復說體有如是種種功德
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a106">
      諸佛各有願力，攝受眾生，何以不念十方諸佛，而偏念西方阿彌陀佛，求生極樂
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a107">
      心佛同一體
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a108">
      臨終在定之心，即淨土受生之心
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a109">
      愛不重不生娑婆，念不一不生極樂（刮翳眼之金錍，治膏肓之聖藥）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a110">
      杜境有道乎
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a111">
      預知時至
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a112">
      微妙助行
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a113">
      兩般人，於淨土法門，必不能入
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a114">
      洞了本源，此心即是佛，更于何處覓佛。此心即是土更于何處覓土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a115">
      悟達之人，業不能繫
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a116">
      毗盧遮那淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a117">
      唯心淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a118">
      痧u淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a119">
      變現淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a120">
      寄報淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a121">
      分身淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a122">
      依他淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a123">
      諸方淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a124">
      一心四種淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a125">
      攝受十方一切有情不可思議淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a126">
      一大事
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a127">
      正因
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a128">
      正願
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a129">
      正行
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a130">
      依正無礙
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a131">
      博地凡夫十念即生，何故
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a132">
      徑中之徑—勝方便
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a133">
      菩薩常不離佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a134">
      悟達之士見性成佛，大事即明，當行佛教，廣度生靈。何故求生淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a135">
      諸大法門，一聲阿彌陀佛悉皆證入
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a136">
      發十種心，往生極樂
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a137">
      成就八法，生於淨土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a138">
      一行三昧
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a139">
      人生造惡，臨終念佛，得生佛國，我不信是語
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a140">
      無情作佛（蕅祖評—透澈之極。清涼國師當讓一籌）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a141">
      慈善根力（單提正念，一句佛號，功不唐捐）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a142">
      見佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a143">
      諸佛國土，皆如虛空，觀眾生如第五大，何得取著有相，捨此生彼
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a144">
      實相念佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a145">
      真疑情，真悟
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a146">
      信為根本
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a147">
      念佛一聲入三觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a148">
      念佛一聲，能賅諸行
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a149">
      一切法畢竟空，法尚不應有，何況死後復生餘處
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a150">
      迷成則處胎獄，念成即入蓮胞
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a151">
      法中之王
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a152">
      極樂此去十萬億剎，凡夫命終覓刻即至，何也
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a153">
      文言尚空，何況名號
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a154">
      若以念佛生心動念成妄想，息心無念亦成妄想
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a155">
      即心是佛，何假修行
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a156">
      但淨自心，何須分別
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a157">
      今世禪人，尚不求作佛，何況往生
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a158">
      無量國土本無淨穢，焉有往來，西方淨土，是權非實，非法界如如之本
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a159">
      如何念佛得無間斷
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a160">
      無始黑業（妙辯）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a161">
      捨諸惡處
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a162">
      淨侶
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a163">
      極樂淨土日月有無
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a164">
      疑城
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a165">
      一函遍復
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a000">
    </a>
    <span style="color:#333399">
     序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來聖教，雖則法門無量，隨依一法，以菩提心修持，皆可就路還家，復本心性。然此諸法，皆仗自力，唯淨土法門，仗佛誓願攝受，契理契機，最簡最易，故大集經云：末法億億人修行，罕一得道；唯依念佛，得度生死。時值末法，人根陋劣，捨此別修，欲於現生了生死大事者，難上加難矣！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨宗九祖蕅益大師，以金剛慧眼，于闡揚淨土諸書中，選其詞約理富者九種，併自著之彌陀要解，名為淨土十要，可謂理圓詞妙，深契時機，于上中下根，皆蒙利益，吾輩凡夫依此，斷不至錯認路頭，執理廢事，其於淨土法門，功莫大焉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此書原由大師門人成時師節要流通，惟不加復勘，即行付刊，致隱晦難通，民初，李圓淨居士為令時人得其實益，乃重新編排增補，並經印祖鑑定後廣為流通，千當世之際，大有利益！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本會鑑於初機淺識，乃覺文言繁長，卷帙博大，故仿「印光大師全集問答擷錄」，另以問答方式，將十要精華，分條列述，俾行人閱之，深知淨土法門為一切諸法之歸宿，進而敦倫盡分，閑邪存誠，以深信願，持佛名號，則決定可以生入聖賢之域，沒登極樂之邦矣！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是為序，
   </p>
   <p class="MsoPlainText" style="text-indent:24.0pt;">
    民國第二己卯年立冬
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a001">
    </a>
    <span style="color:#333399">
     ◎總持法門
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    印光大師
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來一代所說一切法門，雖則大小頓漸不同，權實偏圓各異，無非令一切眾生，就路還家，復本心性而已。然此諸法，皆須自力修持，斷惑證真，了生脫死，絕無他力攝持，令其決于現生，入聖超凡。成就所願也。唯淨土法門，仗佛誓願攝受之力。自己信願念佛之誠。無論證悟與否。乃至煩惑絲毫未斷者，均可仗佛慈力，即於現生，往生西方。既得往生，則已證悟者，直登上品，未斷惑者，亦預聖流。是知淨士法門。廣大無外，如天普蓋，似地均擎，統攝群機，了無遺物。誠可謂十方三世一切諸佛，上成佛道，下化眾生，成始成終之總持法門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a002">
    </a>
    <span style="color:#333399">
     ◎專持名號
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    原夫諸佛憫念群迷，隨機施化，唯歸元無二，而方便多門，然於一切方便之中，求其至直捷至圓頓者，則莫若念佛求生淨土，又於一切念佛法門之中，求其至簡易至穩當者，則莫若信願專持名號。此經以信願持名為修行之宗要。非信不足啟願。非願不足導行。非持名妙行，不足滿所願所證所信。信則信自，信他，信因，信果，信事，信理。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a003">
    </a>
    <span style="color:#333399">
     ◎往生不退
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    往生有四土，各論九品，且略明得生四土之相，若執持名號，未斷見思，隨其或散或定，於同居土分三輩九品。若持至事一心不亂，見思任運先落，則生方便有餘淨土。若至理一心不亂，豁破無明一品，乃至四十一品，則生實報莊嚴淨土，亦分證常寂光土。若無明斷盡，則是上上實報，究竟寂光也。不退有四義，一念不退，破無明，顯佛性，徑生實報，分證寂光。二行不退，見思既落，塵沙亦破，生方便土，進趨極果。三位不退，帶業往生，在同居土，蓮華託質，永離退緣。四畢竟不退，不論至心散心，有心無心，或解不解，但彌陀名號，或六方佛名，此經名字，一經於耳，假使千萬劫後，畢竟因斯度脫，如聞塗毒鼓，遠近皆喪，食少金剛，決定不消也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a004">
    </a>
    <span style="color:#333399">
     ◎理和與事和
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    同證無為解脫，名理和，身同住，口無諍，意同悅，見同解，戒同修，利同均，名事和也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a005">
    </a>
    <span style="color:#333399">
     ◎一經要旨（彌陀經）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    行者執持名號以立行信願持名，一經要旨。信願為慧行，持名為行行，得生與否，全由信願之有無，品位高下，全由持名之深淺。故慧行為前導，行行為正修。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a006">
    </a>
    <span style="color:#333399">
     ◎極樂最勝處
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    同居眾生，以持名善根福德同佛故，圓淨四土，圓受諸樂也。極樂最勝，不在上三土，而在同居良以上之，則十方同居，遜其殊特。下又可與此土較量，所以凡夫優入而從容，橫超而度越佛說苦樂，意在於此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a007">
    </a>
    <span style="color:#333399">
     ◎極樂四土勝妙
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    同居淨土是增上善業所感，亦圓五品觀所感，以緣生勝妙五塵為體，方便淨土是即空觀智所感，亦相似三觀所感，以妙真諦無漏五塵為體，實報淨土是妙假觀智所感，亦分證三觀所感，以妙俗諦無盡五塵為體，常寂光土是即中觀智所感，亦究竟三觀所感，以妙中諦稱性五塵為體，欲令易解，作此分別，實四土莊嚴無非因緣所生法，無不即空假中，所以極樂同居淨境，真俗圓融不可限量。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a008">
    </a>
    <span style="color:#333399">
     ◎娑婆極樂—不隔而隔，隔而不隔
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    極樂一聲，一塵，一剎那，乃至跨步彈指，悉與十方三寶貫徹無礙。在娑婆則濁重惡障，與極樂不隔而隔。生極樂則功德甚深，與娑婆隔而不隔也。飯食經行者，念食食至，不假安排，食畢缽去，不勞舉拭，但經行金地，華樂娛樂，任運進修而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a009">
    </a>
    <span style="color:#333399">
     ◎阿彌陀
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿彌陀，正翻無量，本不可說本師以光壽二義，收盡一切無量。光則橫遍十方，壽則豎窮三際。橫豎交徹，即法界體，舉此體作彌陀身土，亦即舉此體作彌陀名號。是故彌陀名號，即眾生本覺理性。持名，即始覺合本，始本不二，生佛不二，故一念相應一念佛，念念相應念念佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a010">
    </a>
    <span style="color:#333399">
     ◎彌陀光明無量，壽命無量
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心性寂而常照，故為光明。今徹證心性無量之體，故光明無量也。諸佛皆徹性體，皆照十方，皆可名無量光。法身光明無分際，報身光明稱真性，此則佛佛道同。應身光明有照一由旬者，十百千由旬者，一世界十百千世界者，唯阿彌普照故別名無量光。然三身不一不異，為令眾生得四益故，作此分別耳。當知無障礙，約人民言，由眾生與佛緣深故，佛光到處一切世間無不圓見也。心性照而常寂，故為壽命。今徹證心性無量之體，故壽命無量也。法身壽命無始無終，報身壽命有始無終，此亦佛佛道同。皆可名無量壽。應身隨願隨機，延促不等。三身不一不異，應身亦可即是無量之無量矣。
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a011">
    </a>
    <span style="color:#333399">
     ◎持名者光明壽命與佛同齊
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    光壽名號，皆本眾生建立。以生佛平等，能令持名者，光明壽命同佛無異也。復次由無量光義，故眾生生極樂即生十方，見阿彌陀佛即見十方諸佛，能自度即普利一切。由無量壽義，故極樂人民，即是一生補處，皆定此生成佛，不至異生，當知離卻現前一念無量光壽之心，何處有阿彌陀佛名號，而離卻阿彌陀佛名號，何由徹證現前一念無量光壽之心。願深思之。願深思之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a012">
    </a>
    <span style="color:#333399">
     ◎決定往生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吾人大事因緣，同居一關，最難透脫，唯極樂同居，超出十方同居之外。了此，方能深信彌陀願力，信佛力，方能深信名號功德，信持名，方能深信吾人心性本不可思議也。具此深信，方能發於大願。深信發願，即無上菩提，合此信願，的為淨土指南。由此而執持名號，乃為正行，若信願堅固，臨終十念一念，亦決得生，若無信願，縱將名號持至風吹不入，雨打不溼，如銀牆鐵壁相似，亦無得生之理，修淨業者，不可不知也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a013">
    </a>
    <span style="color:#333399">
     ◎善根福德因緣
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩提正道名善根，即親因，種種助道施戒禪等名福德，即助緣，聲聞緣覺菩提善根少，人天有漏福業福德少，皆不可生淨土。唯以願信執持名號，則一一聲悉具多善根福德。散心稱名，福善亦不可量。況一心不亂哉，故使感應道交，文成印壞，彌陀聖眾，不來而來，親垂接引，行人心識，不往而往，託質寶蓮也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a014">
    </a>
    <span style="color:#333399">
     ◎事持與理持
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執持則念念憶佛名號，故是思慧。然有事持理持。事持者信有西方阿彌陀佛，而未達是心作佛，是心是佛，但以決志願求生故，如子憶母，無時暫忘。理持者信西方阿彌陀佛，是我心具，是我心造，即以自心所具所造洪名，為繫心之境，令不暫忘也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a015">
    </a>
    <span style="color:#333399">
     ◎一心與四土往生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一心亦二種。不論事持理持，持至伏除煩惱，乃至見思先盡，皆事一心；不論事持理持，持至心開見本性佛，皆理一心。事一心不為見思所亂，理一心不為二邊所亂，即修慧也。不為見思亂，故感變化身佛及諸聖眾現前。心不復起娑婆界中三有顛倒，往生同居方便二種極樂世界。不為二邊亂，故感受用身佛及諸聖眾現前。心不復起生死涅槃二見顛倒，往生實報寂光二種極樂世界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a016">
    </a>
    <span style="color:#333399">
     ◎觀經專明作觀，為何持名不勞觀想
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此義即出觀經。彼經因勝觀非凡夫心力所及，故於第十三別開劣像之觀。而障重者猶不能念彼佛，故於第十六大開稱名之門。今經因末世障重者多，故專主第十六觀。當知人根雖鈍，而丈六八尺之像身，無量壽佛之名字，未嘗不心作心是。故觀劣者不勞勝觀，而稱名者並不勞觀想也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a017">
    </a>
    <span style="color:#333399">
     ◎持名不必參究
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天奇毒峰諸祖，皆主參念佛者是誰，何謂不必參究，此義即出天奇諸祖，前祖因念佛人不契釋迦徹底悲心，故傍不甘，直下詰問。一猛提醒，何止長夜復旦，我輩至今日，猶不肯死心念佛，苦欲執敲門瓦子，向屋裡打親生爺娘，則於諸祖成惡逆，非善順也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a018">
    </a>
    <span style="color:#333399">
     ◎大本十念與寶王一念，平時耶，臨終耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十念通二時。晨朝十念屬平時。十念得生，與觀經十念稱名同，屬臨終時。一念則但約臨終。若無平時七日工夫，安有臨終十念一念。縱下下品逆惡之人，並是夙因成熟。故感臨終遇善友，聞便信願。此事萬中無一，豈可僥倖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a019">
    </a>
    <span style="color:#333399">
     ◎西方此去十萬億佛土，何得即生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十萬億土，不出我現前一念心性之外，以心性本無外故，又仗自心之佛力接引，何難即生。如鏡中照數十層山水樓閣，層數宛然，實無遠近。一照俱了，見無先後，從是西方過十萬億佛土，有世界名曰極樂亦如是。其土有佛號阿彌陀，今現在誰說法亦如是。其人臨命終時，阿彌陀佛與諸聖眾現在其前，是人終時心不顛倒，即得往生阿彌陀佛極樂國土亦如是當知字字皆海印三昧，大圓鏡智之靈文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a020">
    </a>
    <span style="color:#333399">
     ◎自他不二
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此之法門，全在了他即自，若諱言他佛則是他見未忘。若偏重自佛，卻成我見顛倒。又悉檀四益，後三益事不孤起，儻不從世界深發慶信，則欣厭二益尚不能生，何況悟入理佛。唯即事持達理持。所以彌陀聖眾現前，即是本性明顯往生彼土，見佛聞法，即是成就慧身，不由他悟。法門深妙，破盡一切戲論，斬盡一切意見唯馬鳴龍樹智者永明之流，徹底擔荷得去其餘世智辯聰，通儒禪客，盡思度量，愈推愈遠又不若愚夫婦老實念佛者，潛通佛智，暗合道妙也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a021">
    </a>
    <span style="color:#333399">
     ◎不可思議功德
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不可思議，略有五意。一，橫超三界，不俟斷惑。二，即西方橫具四土，非由漸證。三，但持名號不假禪觀諸方便。四，一七為期，不藉多劫多生多年月。五，持一佛名，即為諸佛護念，不異持一切佛名。此皆導師大願行之所成就，故曰阿彌陀佛不可思議功德之利。又行人信願持名，全攝佛功德成自功德，故亦曰阿彌陀佛不可思議功德之利。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a022">
    </a>
    <span style="color:#333399">
     ◎諸方必有淨土，何偏讚西方
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有三義，令初機易標心故。阿彌本願勝故。佛與此土眾生偏有緣故。蓋佛度生，生受化，其間難易淺深，總在於緣，緣之所在，恩德弘深，種種教啟能令歡喜信入。能令觸動宿種。能令魔障難遮。能令體性開發。諸佛本從法身垂跡，固結緣種。若世出世，悉不可思議。尊隆於教乘，舉揚於海會。沁入於苦海，慈契於寂光，所以萬德欽承，群靈拱極當知佛種從緣起，緣即法界，一念一切念，一生一切生。一香一華，一聲一色，乃至受懺授記，摩頂垂手十方三世，莫不遍融，故此增上緣因，名法界緣起。此正所謂遍緣法界者也，淺位人便可決志專求，深位人亦不必捨西方而別求華藏。若謂西方是權，華藏是實，西方小，華藏大者，全墮眾生遍計執情，以不達權實一體，大小無性故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a023">
    </a>
    <span style="color:#333399">
     ◎諸佛護念
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雜亂垢心，雖誦我名而不為聞，以不能生決定信解，但獲世間善報，不得廣大深妙利益，若到一行三昧，則成廣大微妙行心，名得相似無生法忍，乃為得聞十方佛名，此亦應爾。故須聞已執持至一心不亂，方為聞諸佛名，蒙諸佛護念。此局義也。通義者，諸佛慈悲，不可思議。名號功德，亦不可思議。故一聞佛名，不論有心無心，若信若否，皆成緣種。況佛度眾生，不簡怨親，恆無疲倦。苟聞佛名，佛必護念，又何疑焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a024">
    </a>
    <span style="color:#333399">
     ◎今發願當生！今生！
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一約一期名今，現生發願持名，臨終定生淨土。二約剎那名今，一念相應一念生念念相應念念生妙因妙果，不離一心。如稱兩頭，低昂時等。何俟娑婆報盡，方育珍池。只今信願持名，蓮萼光榮，金臺影現，便非娑婆界內人矣。極圓極頓，難議難思。唯有大智，方能諦信。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a025">
    </a>
    <span style="color:#333399">
     ◎圓轉五濁
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    彌陀要解
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸佛功德智慧，雖皆平等，而施化則有難易，淨土成菩提易，濁世難。為淨土眾生說法易，為濁世眾生難。為濁世眾生說漸法猶易，說頓法難。為濁世眾生說餘頓法猶易，說淨土橫超頓法尤難。為濁世眾生說淨土橫超頓修頓證妙觀，已自不易。說此無藉劬勞修證，但持名號，徑登不退，奇特勝妙超出思議第一方便，更為難中之難。信願莊嚴一聲阿彌陀佛，轉劫濁為清淨海會。轉見濁為無量光。轉煩惱濁為常寂光。轉眾生濁為蓮華化生。轉命濁為無量壽，故一聲阿彌陀佛，即釋迦本師於五濁惡世，所得之阿耨多羅三藐三菩提法，今以此果覺，全體授與濁惡眾生，乃諸佛所行境界，唯佛與佛能究盡，非九界自力所能信解也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a026">
    </a>
    <span style="color:#333399">
     ◎畢竟得生
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    往生淨土懺願儀
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天親論曰，明何義，觀安樂世界，見阿彌陀佛，願生彼國土，云何觀，云何生信心，修五念門成就者，畢竟得生安樂國土，見阿彌陀佛何等為五，一者禮拜門，二者讚門，三者作願門，四者觀察門，五者迴向門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a027">
    </a>
    <span style="color:#333399">
     ◎行法既多，云何一心
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    往生淨土懺願儀
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問，行法既多，云何一心，答，有理有事，一者理一心，謂出入道場。乃至畢竟，雖涉眾事，皆是無性。不生不滅，法界一相，如法界緣，名理一心，二者事一心，謂若禮佛時，不念餘事，但專禮佛。誦經行道，亦復如是。是名事一心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a028">
    </a>
    <span style="color:#333399">
     ◎坐禪法二示
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    往生淨土懺願儀
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    當於一處，繩床西向，易觀想故，表正向故，加趺端坐，項脊相對，不昂不傴，調和氣息定住其心，然所修觀門，經論甚多，初心凡夫，那曾偏習，今從要易想，略示二種，於二種中，仍逐所宜，未必併用。其有於餘觀想熟者任便。但得不離淨土法門，皆應修習，所言二種，一者扶普觀意，坐已自想，即時所修，計功合生極樂世界，當便起心生於彼想於蓮華中，結加趺坐，作蓮華合想，作華開想當華開時，有五百色光來照身想，作眼目開想，見佛菩薩及國土想，即於佛前，坐聽妙法，及聞一切音聲，皆說所樂聞法，所聞要與十二部經合，作此想時，大須堅固，令心不散。心想明了，如眼所見，經久乃起，二者直想阿彌陀佛丈六金軀，坐於華上，專繫眉間白毫一相，其毫長一丈五尺，周圍五寸，外有八稜，其毫中空，右旋宛轉，在眉中間，瑩淨明徹，不可具說，顯映金顏，分齊分明，作此想時，停心注想，堅固勿栘。然復應觀想念所見，若成未成，皆想念因緣，無實性相，所有皆空，一、如鏡中面像，如水現月影，如夢如幻，雖空而亦可見，二、皆心性所現，所有者即是自心，心不自知心。心不自見心。心有想即癡，無想即泥洹，心有心無，皆名有想，盡名為癡，不見法性，三、因緣生法，即空假中，不一不異，非縱非橫，不可思議，心想寂靜，則能成就念佛三昧，久而乃起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a029">
    </a>
    <span style="color:#333399">
     ◎十念門
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    往生淨土懺願儀
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十念門者，每日清晨服飾已後，面西正立，合掌，連聲稱阿彌陀佛，盡一氣為一念，如是十氣，名為十念，但隨氣長短，不限佛數，唯長唯久，氣極為度。其佛聲不高不低，不緩不急，調停得中。如此十氣，連屬不斷。意在令心不散，專精為功故。名此為十念者，顯是藉氣束心也。作此念已，發願迴向云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我弟子其甲。一心歸命極樂世界阿彌陀佛，願以淨光照我，慈誓攝我，我今正念，稱如來名，經十念頃，為菩提道，求生淨土。佛昔本誓，若有眾生，欲生我國，至心信樂，乃至十念。若不生者，不取正覺。唯除五逆，誹謗正法，我今自憶，此生已來，不造逆罪，不謗大乘，願此十念，得入如來大誓海中，承佛慈力，眾罪消滅，淨因增長，若臨欲命終，自知時至。身不病苦，心無貪戀，亦不倒散，如入禪定，佛及聖眾，手持金臺，來迎接我，如一念頃，生極樂國，華開見佛，即聞佛乘，頓開佛慧，廣度眾生，滿菩提願。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a030">
    </a>
    <span style="color:#333399">
     ◎為益最大—繫緣門
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    往生淨土懺願儀
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    繫緣門者，凡公臨私養，歷涉緣務，雖造次而常內心不忘於佛，及憶淨土。譬如世人切事繫心，雖經歷語言去來坐臥種種作務，而不妨密憶，前事宛然念佛之心，亦應如是。或若失念，數數攝還。久久成性，任運常憶。楞嚴經云，譬如有人，一專為憶，一人專忘，如是二人，若逢不逢，或見非見，二人相憶，二憶念深，如是乃至從生至生，同於形影，不相乖異，十方如來憐念眾生，如母憶子，若子逃逝，雖憶何為，子若憶母，如母憶時，母子歷生不相違遠，若眾生心憶佛念佛，現前當來，必定見佛，去佛不遠，不假方便，自得心開。如染香人，身有香氣，如此繫心，任運常遮一切惡念。設欲作惡憶佛之故，惡不能成。縱使隨惡作惡業時，心常下軟。如身有香，自然離臭又復覺心微起惡念，即便憶佛以佛力故，惡念自息。如人遇難，求彼彊援，必得免脫。又若見他受苦時，以念佛心，憐憫於彼，願其離苦。若斷刑獄，以念佛故，生憫念心。雖依王法，當密作願云，我行王法，非我本心，願生淨土，誓相救濟，凡歷一切境界，若善若惡。由心憶佛，皆心念作願。故普賢願王云，作一切惡，皆不成就，若作善業，皆悉和合，即此意爾。如是相續念佛在心，能辦一切淨因功德恐煩披覽，不復具說，誠哉此門，為益最大。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a031">
    </a>
    <span style="color:#333399">
     ◎利鈍二性修觀
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    觀經初心三昧門
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨要一書，皆歷代善知識吹大法螺，擊大法鼓，摧邪顯正之大閑也，靈峰銓衡，一字不濫，成時何物，敢浪參耶，竊以十六觀經，淨土勝典，以非凡夫境界，屬想無從，論者非妄勸修持，便概杜措意，然妄修則墮落阬□，概杜則壅塞源流進退兩乖，均失佛旨。不知經為利鈍二性，平分勝劣兩門。利者修前十二觀，感三輩生。鈍者唯修第十三一觀，亦分三輩九品，是則人雖鈍，觀雖劣，而作是一心之宗，如來夙願之力，原無鈍劣。故名此為雜想觀者，指雜亂垢心即是阿彌陀佛不思議身土也，
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a032">
    </a>
    <span style="color:#333399">
     ◎既以大悲為業，何又求生淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸佛菩薩以大悲為業，若欲救度眾生，祇應願生三界，於五濁三途中救苦眾生，因何求生淨土，自安其生，捨離眾生，則是無大慈悲，專為自利，障菩提道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩有二種，一者，久修行菩薩道，得無生忍者，實當所責，二者，未得已還，及初發心凡夫，凡夫菩薩者，要須常不離佛，忍力成就，方堪處三界內，於惡世中，救苦眾生，故智度論云，具縛凡夫，有大悲心，願生惡世，救苦眾生者，無有是處。何以故，惡世界，煩惱強，自無忍力，心隨境轉，聲色所縛，自墮三途，焉能救眾生。假令得生人中，聖道難得或因施戒修福，得生人中，得作國王大臣，富貴自在，縱遇善知識，不肯信用，貪迷放逸，廣造眾罪，乘此惡業，一入三途，經無量劫，從地獄出，受貧賤身，若不逢善知識，還墮地獄，如此輪迴，至於今日，人人皆如是此名難行道也。故維摩經云，自疾不能救，而能救諸疾人，又智度論云，譬如二人，各有親眷為水所溺，一人情急，直入水救，為無方便力故，彼此俱沒。一人有方便，往取船筏，乘之救接，悉皆得脫水溺之難。新發意菩薩，亦復如是。如是未得忍力，不能救眾生，為此常須近佛，得無生忍已，方能救眾生，如得船者。又論云，譬如嬰兒，不得離母，若也離母，或墮坑井，渴乳而死。又如鳥子，翅羽未成，祇得依樹傳枝，不能遠去。翅翮成就，方能飛空，自在無礙。凡夫無力，唯得專念阿彌陀佛，使成三昧。以業成故，臨終斂念得生，決定不疑。見彌陀佛，證無生忍已，還來三界，乘無生忍船，救苦眾生，廣施佛事，任意自在，故論云遊戲地獄行者，生彼國得無生忍已，還入生死國，教化地獄受苦眾生。以是因緣，求生淨土，願識其教。故十住婆沙論名易行道也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a033">
    </a>
    <span style="color:#333399">
     ◎諸法體空，本來無生，何又求生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸法體空，本來無生，平等寂滅，今乃捨此求彼，生西方彌陀淨土，豈不乖理哉，又經云，若求淨土，先淨其心，心淨故，即佛土淨，此云何通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋有二義，一者總答，二者別答，總答者，汝若言求生西方彌陀淨土，則是捨此求彼，不中理者，汝執住此不求西方，則是捨彼著此，此還成病，不中理也又轉計云，我亦不求生彼，亦不求生此者，則斷滅見。故金剛般若經云，須菩提汝若作是念，發阿耨菩提者，說諸法斷滅相，莫作是念，何以故。發菩提心者，於法不說斷滅相。二別答者，夫不生不滅者，於生緣中，諸法和合，不守自性，求於生體，亦不可得，此生生時，無所從來，故名不生不滅者。諸法散時，不守自性，言我散滅，此散滅時，去無所至，故言不滅，非謂因緣生外，別有不生不滅，亦非不求生淨土，喚作無生。為此中論偈云，因緣所生法，我說即是空，亦名為假名，亦名中道義，又云，諸法不自生，亦不從他生，不共不無因，是故知無生，又維摩經云，雖知諸佛國，及與眾生空，而常修淨土，教化諸群生，又云，譬如有人造立宮室，若依空地，隨意無礙，若依虛空，終不能成，諸佛說法，常依三諦，不壞假名，而說諸法實相，智者熾然求生淨土，達生體不可得，即是真無生。此謂心淨故，即佛土淨。愚者為生所縛，聞生即作生解，聞無生即作無生解。不知生即是無生，無生即是生不達此理，橫相是非，瞋他求生淨土，幾許誤哉。此則是謗法眾人，邪見外道也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a034">
    </a>
    <span style="color:#333399">
     ◎既云法性平等，又偏求一佛淨土，與平等性乖，云何得生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十方諸佛一切淨土，法性平等，功德亦等，行者普念一切功德，生一切淨土今乃偏求一佛淨土，與平等性乖，云何生淨土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切諸佛土，實皆平等，但眾生根鈍，濁亂者多。若不專繫一心一境，三昧難成。專念阿彌陀佛，即是一相三昧，以心專至，得生彼國如隨願往生經云，普廣菩薩問佛，十方悉有淨土，世尊何故偏讚西方彌陀淨土，專念往生，佛告普廣，閻浮提眾生，心多濁亂，為此偏讚西方一佛淨土，使諸眾生專心一境，即易得往生，若總念一切佛者，念佛境寬，則心散漫，三昧難成，故不得往生。又求一佛功德，與一切佛功德無異，以同一佛法性故，為此念阿彌陀佛，即念一切佛，生一淨土，即生一切淨土。故華嚴經云，一切諸佛身，即是一佛身，一心一智慧，力無畏亦然，又云，譬如淨滿月，普應一切水，影像雖無量，本月未曾二，如是無礙智，成就等正覺，應現一切剎，佛身無有二，智者以譬喻得解，智者若能達一切月影即一月影，一月影即一切月影，月影無二故，一佛即一切佛，一切佛即一佛，法身無二故，熾然念一佛時，即是念一切佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a035">
    </a>
    <span style="color:#333399">
     ◎偏念彌陀佛，為何
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    等是念求生一佛淨土，何不十方佛土中，隨念一佛淨土，隨得往生，何須偏念彌陀佛耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡夫無智，不敢自專，專用佛語故能偏念阿彌陀佛。云何用佛語，釋迦大師一代說法，處處聖教，唯勸眾生專心偏念阿彌陀佛，求生西方極樂世界。如無量壽經，觀經，往生論等，數十餘部經論文等，殷勤指授勸生西方，故偏念也。又彌陀佛別有大悲四十八願，接引眾生。又觀經云，阿彌陀佛有八萬四千相，一一相有八萬四千好，一一好放八萬四千光明，遍照法界念佛眾生，攝取不捨若有念者，機感相應，決定得生。又阿彌陀經，大無量壽經，鼓音王陀羅尼經等云。釋迦佛說經時，皆有十方恆沙諸佛，舒其舌相，遍覆三千大千世界，證成一切眾生念阿彌陀佛。乘佛大悲本願力故，決定得生極樂世界，當知阿彌陀佛，與此世界，偏有因緣何以得知，無量壽經云。末世法滅之時，特駐此經百年在世。接引眾生，往生彼國，故知阿彌陀佛，與此世界極惡眾生，偏有因緣其餘諸佛一切淨土，雖一經兩經略勸往生。不如彌陀佛國，處處經論，殷勤叮嚀勸往生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a036">
    </a>
    <span style="color:#333399">
     ◎具縛凡夫，惡業厚重，云何得生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    具縛凡夫，惡業厚重，一切煩惱，一毫未斷。西方淨土出過三界，具縛凡夫云何得生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有二種緣，一者自力，二者他力，自力者，此世界修道，實未得生淨土。是故瓔珞經云，始從具縛凡夫未識三寶，不知善惡因之與果。初發菩提心，以信為本，住在佛家，以戒為本，受菩薩戒，身身相續，戒行不闕，經一劫二劫三劫，始至初發心住，如是修行十信十波羅蜜等，無量行願。相續無間，滿一萬劫，方始至第六正心住。若更增進至第七不退住，即種性位。此約自力，卒未得生淨土。他力者，若信阿彌陀佛大悲願力，攝取念佛眾生，即能發菩提心，行念佛三昧。厭離三界身。起行施戒修福，於一一行中，迴願生彼彌陀淨土，乘佛願力，機感相應，即得往生，是故十住婆沙論云，於此世界修道，有二種，一者難行道，二者易行道，難行者，在於五濁惡世，於無量佛時求阿鞞跋致，甚難可得，此難無數塵沙，說不可盡。略陳有五，一者，外道相善，亂菩薩法。二者，無賴惡人，破他勝德。三者，顛倒善果，能壞梵行。四者，聲聞自利，障於大慈。五者，唯有自力無他力持。譬如跛人步行，一日不過數里，極大辛苦，謂自力也。易行道者，謂信佛語，教念佛三昧，願生淨土，乘彌陀佛願力攝持，決定往生不疑也。如人水路行藉船力，故須臾即至千里，謂他力也。譬如劣夫從轉輪王，一日一夜周行四天下，非是自力，轉輪王力也。若言有漏凡夫不得生淨土者，亦可有漏凡夫應不得見佛身，然念佛三昧，並無漏善根所起有漏凡夫，隨分得見佛身麤相也。菩薩見微細相。淨土亦爾，雖是無漏善根所起，有漏凡夫發無上菩提心，求生淨土，常念佛故伏滅煩惱，得生淨土。隨分得見麤相，菩薩見微妙相，此何所疑，故華嚴經說，一切諸佛剎，平等普嚴淨，眾生業行異，所見各不同，即其義也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a037">
    </a>
    <span style="color:#333399">
     ◎得生彼國，云何不退
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    設令具縛凡夫，得生彼國。邪見三毒等常起，云何得生彼國，即得不退，超過三界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    得生彼國，有五因緣不退，云何為五，一者，阿彌陀佛大悲願力攝持，故得不退。二者，佛光常照，故菩提心常增進不退。三者，水鳥樹林風聲樂響，皆說苦空，聞者常起念佛念法念僧之心，故不退。四者，彼國純諸菩薩以為良友，無惡緣境。外無神鬼魔邪，內無三毒等，煩惱畢竟不起，故不退。五者，生彼國即壽命永劫，共菩薩佛齊等，故不退也。在此惡世，日月短促，經阿僧祇劫，復不起煩惱，長時修道，云何不得無生忍也。此理顯然，不須疑也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a038">
    </a>
    <span style="color:#333399">
     ◎不求兜率，反求西方何也
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    彌勒菩薩，一生補處，即得成佛，上品十善，得生彼處，見彌勒菩薩，隨從下生，三會之中，自然而得聖果，何須求生西方淨土耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    求生兜率，亦曰聞道見佛，勢欲相似，若細比較，大有優劣，且論二種，一者，縱持十善，恐不得生，何以得知。彌勒上生經云，行眾三昧，深入正定，方始得生，更無方便接引之義，不如阿彌陀佛本願力，光明力，但有念佛眾生，攝取不捨，又釋迦佛說九品教門，方便接引，殷勤發遣，生彼淨土，但眾生能念彌陀佛者，機感相應，必得生也。如世間慕人，能受慕者機會相投，必成其事。二者，兜率天宮是欲界，退位者多，無有水鳥樹林，風聲樂響，眾生聞者，悉念佛發菩提心，伏滅煩惱，又有女人，皆長諸天愛著五欲之心，又天女微妙，諸天耽玩，不能自勉。不如彌陀淨土，水鳥樹林，風聲樂響，眾生聞者，皆生念佛發菩提心，伏滅煩惱，又無女人二乘之心，純一大乘清淨良伴，為此煩惱惡業畢竟不起，遂至無生之位。如此比較，優劣顯然，何須致疑也，如釋迦佛在世之時，大有眾生見佛不得聖果者如恆沙。彌勒出世亦爾，大有不得聖果者，未如彌陀淨土，但生彼國已，悉得無生法忍，未有一人退落三界，為生死業縛也。又聞西國傳云，有三菩薩，一名無著，二名世親，三名師子覺，此三人契志同生兜率，願見彌勒，若先亡者，得見彌勒，誓來相報，師子覺前亡，一去數年不來，後世親無常，臨終之時，無著語云，汝見彌勒，即來相報，世親去已，三年始來，無著問曰，何意如許多時始來，世親報云，至彼天中，聽彌勒菩薩一座說法，旋繞即來相報，為彼天日長，故此處已經三年，又問，師子覺今在何處，世親報云，師子覺為受天樂，五欲自娛，在外眷屬，從去已來，總不見彌勒，諸小菩薩生彼，尚著五欲，何況凡夫，為此願生西方，定得不退，不求生兜率也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a039">
    </a>
    <span style="color:#333399">
     ◎臨終十念，云何可通
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾生無始以來，造無量業，今生一形不逢善知識，又復作一切罪業，無惡不造，云何臨終十念成就，即得往生，出過三界結業之事，云何可通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾生無始以來，善惡業種多少強弱，並不得知。但能臨終遇善知識，十念成就者，皆是宿善業強。始得遇善知識，十念成就，若惡業多者，善知識尚不可逢，何可論十念成就又汝以無始以來惡業為重，臨終十念為輕者，今以道理三種較量輕重不定，不在時節久近多少。云何為三，一者在心，二者在緣，三者在決定。在心者，造罪之時，從自虛妄顛倒生，念佛者，從善知識，聞說阿彌陀佛真實功德名號生，一虛一實，豈得相比譬如萬年闇室，日光暫至，而闇頓滅豈以久來之闇，不肯滅耶。在緣者，造罪之時，從虛妄癡闇心，緣虛妄境界顛倒生，念佛之心，從聞佛清淨真實功德名號，緣無上菩提心生，一真一偽，豈得相比。譬如有人被毒箭中，箭深毒慘，傷肌破骨，一聞滅除藥鼓，即箭出毒除。豈以箭深毒慘而不肯出也。在決定者，造罪之時，以有閒心，有後心也。念佛之時，以無閒心，無後心，遂即捨命，善心猛利，是以即生譬如十圍之索，千夫不制，童子揮劍，須臾兩分，又如千年積柴，以一豆火焚，少時即盡，又如有人，一生以來，修十善業，應得生天，臨終之時，起一念決定邪見，即墮阿鼻地獄，惡業虛妄，以猛利故，尚能排一生之善業，令墮惡道，豈況臨終猛心念佛，真實無間善業，不能排無始惡業，得生淨土，無有是處。又云，一念念佛，滅八十億劫生死之罪，為念佛時心猛利故，伏滅惡業決定得生，不須疑也。上古相傳，判十念成就作別時意者，此定不可，何以得知攝論云，由唯發願故，全無有行，雜集論云，若願生安樂國土即得往生，若聞無垢佛名即得阿耨菩提者，並是別時之因，全無有行，若將臨終無間十念猛利善行是別時意者，幾許誤哉。願諸行者深思此理，自牢其心。莫信異見，自墜陷也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a040">
    </a>
    <span style="color:#333399">
     ◎女人根缺，必不得生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    西方去此十萬億佛剎，凡夫劣弱，云何可到，又往生論云，女人及根缺，二乘種不生，既有此教，當知女人及以根缺者，必定不得往生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    為對凡夫肉眼生死心量說耳，西方去此十萬億佛剎，但使眾生淨土業成者，臨終在定之心，即是淨土受生之心，動念即是生淨土時，為此，觀經云彌陀佛國，去此不遠。又業力不可思議，一念即得生彼，不須愁遠。又如人夢，身雖在床，而心意識，遍至他方一切世界，如平生不異也。生淨土亦爾，動念即至，不須疑也。女人及根缺，二乘種不生者，但論生彼國無女人，及無盲聾瘖啞人，不道此間女人根缺人不得生彼，若如此說者，愚癡全不識經意，即如韋提夫人，是請生淨土主。及五百侍女，佛授記悉得往生彼國。但此處女人，及盲聾瘖啞人，心念彌陀佛，悉生彼國已，更不受女身，亦不受根缺身。二乘人但迴心願生淨土，至彼更無二乘執心。為此故云，女人及根缺，二乘種不生。非謂此處女人，及根缺人，不得生也。故無量壽經四十八願云，設我得佛，十方世界一切女人，稱我名號，厭惡女身捨命之後，更受女身者，不取正覺，況生彼國，更受女身，根缺者亦爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a041">
    </a>
    <span style="color:#333399">
     ◎不斷淫欲，得生彼否
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土十疑論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今欲決定求生西方，未知作何行業，以何為種子，得生彼國。又凡夫俗人皆有妻子，未知不斷淫欲，得生彼否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    欲決定生西方者，具有二種行，定得生彼。一者厭離行。二者欣願行。言厭離行者，凡夫無始已來，為五欲纏縛。輪迴五道，備受眾苦，不起心厭離五欲，未有出期，為此常觀此身，膿血屎尿，一切惡露，不淨臭穢，故涅槃經云，如是身城，愚癡羅剎，止住其中，誰有智者，當樂此身，又經云，此身眾苦所集，一切皆不淨，扼縛廱瘡等，根本無義利，上至諸天身，皆亦如是，行者若行若坐，若睡若覺常觀此身，唯苦無樂，深生厭離，縱使妻房不能頓斷，漸漸生厭，作七種不淨觀。一者觀此淫欲身，從貪愛煩惱生，即是種子不淨。二者父母交會之時，赤白和合，即是受生不淨。三者母胎中在生臟下居熟臟上，即是住處不淨。四者在母胎時，唯食母血，即是食噉不淨。五者日月滿足，頭向產門，膿血俱出，臭穢狼藉，即是初生不淨。六者薄皮覆上，其內膿血遍一切處，即是舉體不淨，七者乃至死後膨脹爛壞，骨肉縱橫，狐狼食噉，即是究竟不淨，自身既爾，他身亦然。所愛境界，男女身等，深生厭離，常觀不淨。若能如此觀身不淨之者，淫欲煩惱，漸漸減少，又作十想等觀，廣如經說，又發願願我永離三界雜食臭穢膿血不淨耽荒五欲男女等身，願得淨土法性生身，此為厭離行。二明欣願行者，復有二種，一者先明求往生之意，二者觀彼淨土莊嚴等事，欣心願求，明往生意者，所以求生淨土，為欲救拔一切眾生苦故，即自思忖，我今無力，若在惡世，煩惱境強，自為業縛。淪溺三途，動經劫數，如此輪轉，無始已來，未曾休息，何時能得救苦眾生，為此求生淨土，親近諸佛，若證無生忍，方能於惡世中救苦眾生，故往生論云，言發菩提心者，正是願作佛心，願作佛心者，則是度眾生心，度眾生心者，則是攝眾生生佛國心。又願生淨土，須具二行，一者必須遠離三種障菩提門法，二者須得三種順菩提門法，何者為三種障菩提法，一者依智慧門，不求自樂，遠離我心貪者自身故。二者依慈悲門，拔一切眾生苦，遠離無安眾生心故，三者依方便門，當憐憫一切眾生，欲與其樂，遠離恭敬供養自身心故。若能遠三種菩提障，則得三種順菩提法，一者無染清淨心，不為自身求諸樂故。菩提是無染清淨處，若為自身求樂，即染身心障菩提門。是故無染清淨心，是順菩提門。二者安清淨心，為拔眾生苦故，菩提心是安隱一切眾生清淨處，若不作心拔一切眾生，令離生死苦，即違菩提門。是故安清淨心是順菩提門，三者樂清淨心，欲令一切眾生得大菩提涅槃故，菩提涅槃是畢竟常樂處，若不作心令一切眾生得畢竟常樂，即遮菩提門。此菩提因何而得，要因生淨土，常不離佛。得無生忍已，於生死國中，救苦眾生。悲智內融，定而常用。自在無礙，即菩提心。此是願生之意。二明欣心願求者。希心起想，緣彌陀佛。若法身，若報身等。金色光明，八萬四千相，一一相中八萬四千好，一一好放八萬四千光明。常照法界，攝取念佛眾生。又觀彼淨土七寶莊嚴妙樂等，備如無量壽經觀經十六觀等，常行念佛三昧，及施戒修等一切善行。悉以迴施一切眾生，同生彼國，決定得生。此謂欣願門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a042">
    </a>
    <span style="color:#333399">
     ◎念佛名者，必成於三昧
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫心之二也，生於群妄，群妄雖虛，惑者猶滯。滯之不釋，聖以之憂，玄韻暢而無說，法身空而具相，相之不明，說之不圓，一味之旨，絕言之路，詎可知其所歸歟。三昧之宗者，欲令弱喪知不二法門，存乎語默，匪唯淨名杜口，文殊興讚而已矣。何則，夫帝網未張，千瓔焉覿。宏綱忽舉，萬目齊開。浴大海者，已用於百川。念佛名者，必成於三昧。一言以蔽，其在茲焉，亦猶清珠下於濁水，濁水不得不清。佛想投於亂心，亂心不得不佛。既契之後，心佛雙亡，雙亡定也。雙照慧也。即定慧齊均，亦何心而不佛，何佛而不心，心佛既然，則萬境萬緣無非三昧者也，
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a043">
    </a>
    <span style="color:#333399">
     ◎訶欲
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    訶欲者，如菩薩訶色欲經云，女色者，世間之枷鎖，凡夫戀者，不能自拔，女色者，世間之重患，凡夫困之，至死不免。女色者，世間之衰禍，凡夫遭之，無□不至。行者既得捨之，若復顧念。是為從獄得出，還復思入。從狂得止，而復樂之。從病得差，復思得病。智者愍之，知其狂而顛蹶，死無日矣凡夫重女，甘為僕使，終身馳驟，為之辛苦，雖復鐵鑕千刃，鋒鏑交至。甘心受之，不以為患，狂人樂狂，不是過也。行者若能棄之不顧，是則破枷脫鎖，惡狂厭病。離於衰禍，既安且吉。得出牢獄，永無患難。女人之相，其言如蜜，其心如毒，譬如停泉澄波，而蛟龍居之。金山寶窟，而師子處之。當知此害，不可近也。室家不和，婦人之由，毀宗敗族，婦人之罪，實為陰賊，滅人慧明，亦如獵圍，鮮得出者。譬如高羅，群鳥落之，不能奮飛，又如密網，眾魚投之，則剖腸俎肌，亦如闇坑，無目投之，如蛾赴火，是以智者知而遠之，不受其害，惡而穢之，不為此物之所惑也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a044">
    </a>
    <span style="color:#333399">
     ◎放心
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    放心者，如大寶積經云，文殊師利告善住天子言，若人一心，專精自守，貪欲心發，即應覺知。方便散除，還令寂靜。云何散除，應作是念。此是空，此是不淨，求此欲心生處滅處，從何所來，去至何所是中誰染，誰受染者，誰為染法。如是觀時，不見能染，不見所染，不見染事。以不見故，則無有取，以不取故，則無有捨。以不捨故，則無有愛。不捨不愛，則名離欲寂靜涅槃也，若又恣心入諸塵勞生死之內，而亦不患貪恚癡等煩惱過患，是謂放心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a045">
    </a>
    <span style="color:#333399">
     ◎佛想門
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大集經云，若諸王臣打罵出家持戒破戒，罪同出百億佛身血。若見被袈裟者，無論持犯，但生佛想，佛想者，念佛三昧也斯之金口，明不輕之深旨也，安得恣行打罵，而不懼哉。經云，寧為心師，不師於心。見慳貪人作施想。見破戒人作持戒想。夫然，則不為六蔽境界之所纏，蓋成六度彼岸之觀門焉。若住分別之心，自取冥司之罰，不亦哀哉。若能翻此見心，則念佛三昧，如川之流矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a046">
    </a>
    <span style="color:#333399">
     ◎未悟從何得醒
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫長江之源，濫乎一觴，大迷之本，存乎二見，若謂念外立無念，生外立無生，則生死異於涅槃也。萬佛洪音，莫之能訓矣，若了念而無念，觀生而不生，煩惱即菩提也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a047">
    </a>
    <span style="color:#333399">
     ◎遍緣一切，皆見如來
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    起心遍緣六塵三業，仍發妙願，入佛境界，一一緣起，不離如來，名悉皆見矣。此是圓見，非由眼也，故涅槃經云，聲聞人雖有天眼，名為肉眼，學大乘者，雖有肉眼，名為佛眼，可以故，曉了己身，有佛性故。又如勝天王經中，佛告天王，菩薩摩訶薩，以方便力，行般若波羅蜜，於一切法，心緣自在。緣一切色，願得佛色，無所得故心緣眾聲，願得如來微妙音聲。心緣眾香，願得如來清淨戒香。心緣諸味，願得如來味中第一大丈夫相。心緣諸觸，願得如來柔軟手掌。心緣諸法，願得如來寂靜之心。心緣自身，願得佛身，心緣自口，願得佛口。心緣自意，願得如來平等之意。天王，菩薩摩訶薩，行般若波羅蜜，無有一心一行空過，不向薩婆若者，遍緣諸法，而能不著。觀見諸法，無不趣向菩提之道，菩薩修習諸行，皆因外緣而得成立。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a048">
    </a>
    <span style="color:#333399">
     ◎念未來佛即與過現諸佛等
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華嚴經云，一切諸如來，同共一法身，一心一智慧，力無畏亦然。楞伽偈云，迦葉拘留孫，拘那含我是。以此四種等，我為佛子說。言四等者，一字等，同名佛也。二語等，皆具迦陵頻伽梵音聲相。三法等，盡得菩提分法無障礙智也，四身等，法身色聲相好無差也。起信論云，依方故轉，方實不轉。夫如是，則悟者悟於一方群方自正，念者念於一佛，諸佛現前經所謂水不上升，月不下降，光淨因緣，虛空皓月，現於清水，彼佛不來，我身不往。念佛因緣，如來寶月，現於心水。如說頌曰，菩薩清涼月，游於畢竟空，眾生心水淨，菩提影現中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a049">
    </a>
    <span style="color:#333399">
     ◎一念十念往生何者為正
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如佛所說，謗佛毀經，打僧罵尊，五逆四重，皆一念惡業成，墮無間獄，猶如箭射。今之念佛生於淨土，亦一念善業成，即登極樂，猶如屈臂。前一念五陰滅，後一念五陰生。如蠟印印泥，印壞文成，尚不須兩念，豈要至十念哉。打僧罵尊，雖非正逆，是五逆之類也。又一念者。如經云，愛酪沙彌，生一念愛心，後生酪中作蟲。又大薩婆長者妻，坐對明鏡，自愛其身。海風破船，生故屍中作蟲。嬉戲往來，不離其所，斯皆一念，非十念也。又大無量壽經，明一念念佛，皆得往生。觀經十念，良有以也，蓋為遘疾□羸，力微心劣，故須十稱彌陀，以助其念。若心盛不昧一念生焉。亦猶栽植絲髮，其茂百圍也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a050">
    </a>
    <span style="color:#333399">
     ◎佛光與魔光
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    魔光乃有影耀眼，佛光乃無影不耀眼。故楞伽偈曰，佛地名最勝，清淨妙莊嚴，照耀如盛火，光明悉遍至，熾燄不壞目，周輪化三有。又光之真也，令念佛人身心澄渟清淨。光之偽也，令念佛人心躁動恍惚，故涅槃經云，澄渟清淨，即真解脫，真解脫者，即是如來明矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a051">
    </a>
    <span style="color:#333399">
     ◎寧起有見，不起空見
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫至人冥真體寂，虛空其懷，雖復萬法並照，而心未嘗有，則真智無緣，故無念可名。俗智有緣，故念想以生。又想不異空，空不異想，名第一義中道之理也。此顯法身矣，空即是想，名俗諦之理也。恆沙萬德，皆依俗諦，此顯報身矣。想即是空，名真諦之理也。破二十五有，得二十五三昧。常空常化，和光利物，此顯化身矣。是則以三觀觀三諦，證三德，成三身。乃至十種三法，有何不可。而欲擯於清淨之想，取無想之想耶。塞於禪定之門，而取成佛之閾耶。楞伽密嚴經，皆曰：寧起有見如須彌者，謂信有因果，存想念佛，生極樂淨國，故曰寧起有也。不起空見如芥子者，謂撥無因果，諦于念佛，生阿鼻地獄，故云不起空也。吁可畏者，其在茲焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a052">
    </a>
    <span style="color:#333399">
     ◎三昧
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶三論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫稱三昧者何，思專想寂之謂也。思專則志一不移，想寂則氣虛神朗，氣虛則智恬其照，神朗則無幽不徹。斯二乃是自然之玄符，會一而致用也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a053">
    </a>
    <span style="color:#333399">
     ◎佛有三身如何憶念
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫佛之三身，法報化也。法身者，如月之體。報身者，如月之光。化身者，如月之影。萬水之內，皆有月焉。此月為多為一耶。不可言一，萬水之月常差矣。不可言多，虛空之月常一也。如梵書伊字，摩醯三目，縱橫並別。皆不可議也。經云，或現小身丈六八尺者，皆眾生心水中佛也。佛尚無形，豈有二哉。淨國穢土，亦自彼耳。若欲將念三身，破三種障。今試明之，爾佛身之生，從止觀生。止觀不均，其障必起。念佛之人，修止心沈，昏闇障起，而障化身佛。又須以觀心策之。念白毫光，破昏闇障也。修觀心浮，無惡不造，而障報身佛。還修於止，止一切惡。念諸佛昔因，恆沙功德，智慧圓滿，酬因日報，破惡念障也，若二邊障動，詭狀殊形。萬相紛綸，兩賊強耎，障法身佛也。以中道第一義空破之，偈曰。無色無形相，無根無住處，不生不滅故，敬禮無所觀。所觀之理，如毘嵐猛風，吹散重雲，顯明法身清淨寶月，破逼惱障也，應病與藥，不其然歟。我既化人，人亦化物，物我俱成，三昧彌興，眾生無盡，三昧不絕也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a054">
    </a>
    <span style="color:#333399">
     ◎所念之佛，窮玄極聖，能念之人尚在凡位安得叨竊，言同正覺
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三昧海經云，所念之佛，如出胎師子王，喻佛果也。能念佛人，如在胎師子王，喻佛子也。因果雖殊，威神相繼。論其佛也，更何異焉。欲令在胎師子，便能哮吼飛落走伏者，未之有也。出胎之後，可翹足而待，曾何闕矣，而因果相同，其義一也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a055">
    </a>
    <span style="color:#333399">
     ◎有念有思，有生有滅，安得無所念心而修念佛
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無念之說，人多泣歧。不細精研，猶恐迷徑，今以理事門辨之，言理門者。真無念也。釋曰，有之與無，即此念而本無矣。何者。佛從念生，心即是佛。如刀不自割，指不自觸，佛不自佛，心不自心，安得佛外立心，心外立佛。佛既不有，心豈有哉。無心念佛，其義明矣。故世人謂念佛，有念也。吾則謂念佛，無念也。更何惑焉。又念即是空，焉得有念，非念滅空，焉得無念念性自空，焉得生滅又無所念心者，應無所住也。而修念佛者，而生其心也。無所念心者，從無住本也。而修念佛者，立一切法也。無所念心者，念即是空也。而修念佛者，空即是念也。不異之旨，此明中道矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a056">
    </a>
    <span style="color:#333399">
     ◎六度萬行未有一法不是念佛
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如菩薩念佛三昧經破相偈曰，念佛真金色，安住無者心。觀法何名佛，攝心恆相續。金色非如來，四陰亦如是。離色非如來，想色應當知。此是佛世尊，最勝寂靜處。善能滅一切，外道諸邪見。如龍王降雨，澤及於一切。此經明六度萬行，未有一法不是念佛三昧者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫佛生於心，般舟無念而已至。境出於我，法華不速而自來。無所念心者，絕諸亂想也。而修念佛者，善想一佛也。文殊所說摩訶般若經云，若人學射，久習則巧。後雖無心，箭發皆中，若人欲入一行三昧，隨佛方所，專稱名字，念念相續，即於念中見三世佛。如彼習射，既熟之後，無心皆中，非無念也，何耶，是以方等曰矻矻念，勿休息，佛當現也。瓔珞經云，道名一心，多想非道，坐禪三昧經云，菩薩坐禪，不念一切，唯念一佛。如清泠海中，金須彌山王。乃至功德法身，亦如是念。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a057">
    </a>
    <span style="color:#333399">
     ◎無念是三昧，直超無念，更何迂迴，而用於念
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    楞伽經云，用楔出楔。俗諺云，使賊捉賊，今則以念止念，有何不可。況念之熟也，不謀而自成，不用力矣。如劍客舞劍，忽揮之青雲。以鞘背承，未嘗或失。庖丁解牛，投刃皆虛，音合桑林之舞。此念之熟也。不亦明焉。故起信論云，若知雖說，無有能說可說，雖念亦無能念可念，名為隨順。若離於念，名為得入。得入者，真如三昧也。況乎無念之位，在於妙覺，蓋以了心初生之相也。而言之初相者，所謂無念非菩薩十地所知。而今之人，尚未階十信，即不依馬鳴大士，從說入於無說，從念入於無念，實恐慕崇臺而輕累土，倒裳索領，其可得哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a058">
    </a>
    <span style="color:#333399">
     ◎能念之心，所念之佛，豈非二妄耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    楞伽經云，了心及境界，妄想即不生，不生心者，即種種遠離能相所相。吾今念千輪卍字，紺目白毫種種之相，皆吾自心，無佛可得。緣既不有，心豈有哉。則能相之念，所相之佛，自遠離矣。安得住於二妄想耶。前聖所知，轉相傳授，妄想無性，於茲悟矣。又如觀佛實相，觀身亦然。遇境皆真，無心不佛。中道之理遍於一切，豈存於所緣之佛歟。又解云，如鼻有墨點，對之明鏡，人惡其墨，但揩于鏡，其可得耶。好惡是非，對之前境，不了自心，但尤於境，其可得耶。未若洗分別之鼻墨，則一鏡圓淨矣。萬境咸真矣，執石成寶矣，眾生即佛矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a059">
    </a>
    <span style="color:#333399">
     ◎念中道第一義—法身佛
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    依達摩大師稱法之行，理觀用心。皆是念中道第一義諦法身佛也。必不離念存於無念，離生立於無生。若謂離之而別立者，斯不了煩惱即涅槃，眾生即諸佛。安得悟彼瓦礫如真珠哉。既離之不可即念佛，而真無念也，即往生，而真無生也夫如是，則其義煥然，若秋天澄霽，明月出雲矣。豈同愚人觀指而不觀月哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a060">
    </a>
    <span style="color:#333399">
     ◎何不求自心，而求外佛耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶三論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    子謂念佛三昧無上妙禪，非心行中求者，不然也，為子明之，夫心之為行者，行於三境也。一行善境，即念佛三昧，善中之善，天中之天，二行不善境，謂貪瞋癡等，諸惡境界，三行無記境，謂其心不住，善惡不緣，若論夫理性，理遍前三，語其順理，唯留善境經云，所謂取我是垢，不取我是淨者，謂不了法性體無慳貪，違於法性而不行施，縱施住施，不能捨施，非垢如何，若能了知隨順法性，行檀波羅蜜，無慳施相，善順於理，非淨如何，不善無記，乘於法性，不可與善聯鑣也。故勝天王問佛，云何菩薩通達禪波羅蜜，佛告天王，菩薩摩訶薩，學般若波羅蜜，行禪波羅蜜，當觀此心，此行於何境，若善，不善，無記境界，若行善境，則勤修習，譬如蓮華，不停水滴，一不善法，不得暫住。據斯金口，豈有不善無記而不擯之哉。是則順理善心，行於善境，熾然念佛，解脫在心行中。若謂念佛心行而非解脫者，不善無記二種心行豈得有哉。如斯解脫，迷之則滯於浩劫，悟之則證如反掌。習禪明鏡，允茲在茲。如來世雄，考彼群定，以念佛三昧為禪中王。諸餘三昧有待有對者，皆匹夫之定耳。然寶王三昧，不住尊相，不住卑相，邪相，正相，生死相，涅槃相，煩惱相，菩提相，靜相，亂相，成正覺相，度眾生相，坐道場相，無所得相，以是等相，皆悉不住。猶如夢覺，廓無來去，故大品云，無去無來是佛，夫如是，則尚遣乎中道，豈住於邊徼哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a061">
    </a>
    <span style="color:#333399">
     ◎三業供養，佛在滅後，獻福何多
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若如來在世，金山晃耀，嚴相赫然，誰有睹之，不發道意。獻華伸懇，不亦易哉，洎世雄晦跡，月隱重山。不奉真儀，但傳貝葉，對之形像，發無上意。能獻一華，此志此心，足可嘉尚。有如是者，不亦難哉。涅槃云，乃至獻一華，則生不動國。是則一香一華，一燈一樂，及以飲食，盡心樂得奉薦三世諸佛者，淨土妙因，成聖元始安得輕易其事，而不遵之哉。若離於此行，而聽無稽之言。獻心華，點心燈，焚心香，禮心佛，而欲求於正覺者，亦何異騁猿猴之巧，守梅林之望歟，及令彼衣心衣，飯心飯，則困拒不已。至於六度萬行，何乃排於空見之心哉。指心望空之言，其過若此，不可不慎也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a062">
    </a>
    <span style="color:#333399">
     ◎念佛三昧—永明壽和尚
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    念佛三昧寶王論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    法華三昧者，即念佛三昧也。是以如來名此勝定，為三昧寶王，為光明藏，為除罪珠，為邪見燈，迷衢者導，王子金印，貧夫寶藏，空三昧，聖三昧陀羅尼，真思惟，最勝觀，如意珠，佛性，法性，僧性，無盡藏，勝方便，大慧光明，消惡觀法三昧等，故知教理行果，八萬四千波羅蜜門，皆是念佛三昧之異名也，夫如是，則獻一華，遍奉於三世塵剎，念一佛體通於未來世雄。如大地而為射的，豈有箭發而不中者哉，不然則為思益經畏空捨空行空索空之誚耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a063">
    </a>
    <span style="color:#333399">
     ◎屈禪讚淨，此疑非小
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有禪無淨土，十人九蹉路，無禪有淨土，萬修萬人去，看他此等語言，主張淨土，無少寬容，無乃自屈其禪，而過讚淨土耶，此疑非小。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大哉問也。當知永明非過讚也，深有功於宗教者也惜永明但舉其綱，而發明未盡，故未能盡遣禪者之疑也，余忝學禪，未諳淨土，然亦嘗涉獵淨土諸書，稍知其概，本是易行易入之方，亦是難說難信之法。所以釋迦慈父現在世時，為諸弟子說彌陀經。預知末法眾生，少能信向，故引六方諸佛出廣長舌說誠實言，以起其信，以破其疑，及於經末，因諸佛所讚，乃復自言，當知我於五濁惡世，行此難事為一切世間說此難信之法，是為甚難。此皆苦口叮嚀，勸人信向矣。且大悲世尊垂救末劫，凡金口所宣，一偈一句，而人非人等，莫不信受奉行。獨於淨土之說，則閒有疑者，何哉，良由淨土教門，至廣至大。淨土修法，至簡至易。以其廣大而簡易，故聞者不能不疑焉，所謂廣大者，一切機根攝收都盡。上而至於等覺位中，一生補處菩薩，亦生淨土，下而至於愚夫愚婦，與夫五逆十惡無知之徒，臨終但能念佛悔過，歸心淨土者，悉獲往生也。所謂簡易者，初無艱難勞苦之行，又無迷誤差別之緣。但持阿彌陀佛四字名號，由此得離娑婆，得生極樂，得不退轉，直至成佛而後已也，其廣大既如彼，其簡易又如此故雖智者，亦不能無疑焉，汝如知此，則知永明之讚，深有意焉，而非過也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a064">
    </a>
    <span style="color:#333399">
     ◎大事既明，何求淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    禪宗悟達之士，既曰見性成佛。大事既明，當行佛教，廣度生靈。其肯復求淨土之生乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝但未悟使汝既悟，則汝淨土之趨，萬牛不能挽矣。見卵而求時夜，何太早計耶。汝將謂一悟之後，習漏永除，便得不退轉耶。汝將謂一悟之後，更無遍學佛法修行證果等事耶。汝將謂一悟之後，便可上齊諸佛，入生入死，不受障緣之所撓耶。審如是，則諸大菩薩修六度萬行，動經恆河沙數劫者，反有愧於汝矣。古教有云。聲聞尚有出胎之昧，菩薩亦有隔陰之昏，況近時薄解淺悟，而自救不了者乎，縱有悟處深遠，見地高明，行解相應，志在度人者，奈何未登不退，力用未充。居此濁惡，化此剛強，此亦先聖之所未許。如以未完不固之舟，濟多人於惡海，自他俱溺，其理必然。故往生論云，欲遊戲地獄門者，必生彼土，得無生忍已，還入生死，救苦眾生，以此因緣，求生淨土。又先聖有云，未得不退轉位，不可混俗度生。未得無生法忍要須常不離佛。譬如嬰兒，常不離母。又如弱羽，只可傳枝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今此國中，釋迦已滅，彌勒未生。而況四惡苦趣，因果牽纏。外道邪魔，是非扇亂。美色淫聲之相惑。惡緣穢觸之交侵，既無現佛可依，又被境緣所撓，初心悟達之人，鮮有不遭其退敗者。所以世尊殷勤指歸極樂者，良有以也。蓋彼彌陀，現在說法。樂土境緣，種種清淨。倘依彼彿，忍力易成。高證佛階，親蒙授記，然後出化眾生，去來無礙也。以是之故，雖上根利器，猶願託生，況汝中下之輩，初得發明者乎。豈不見觀佛三昧經中，文殊自敘宿因，謂得念佛三昧，常生淨土，世尊復記之日，汝當往生極樂世界。又不見華嚴經中，普賢勸進善財童子，海會大眾。以十大願王，導歸極樂。其偈云。願我臨欲命終時，盡除一切諸障礙，面見彼佛阿彌陀佛，即得往生安樂剎，又云，彼佛眾會咸清淨，我時於勝蓮華生，親觀如來無量光，現前授我菩提記，蒙彼如來授記已，化身無數百俱胝，智力廣大遍十方，普利一切眾生界。又不見入楞伽經中，授記龍樹偈云，南天竺國中，大名德比丘，厥號為龍樹，能破有無宗，世間中顯我，無上大乘法，得初歡喜地，往生安樂國。又不見起信論中，馬鳴菩薩有求生之願。無量壽論，天親菩薩有願往之心，又不見大寶積經中，印許淨飯王，及七萬釋種，同生安養，十六觀經中，指示韋提夫人，及五百侍女，同覲彌陀。且淨飯韋提等，皆是現得無生法忍，西竺似此之流，不可得而勝數矣。東土如廬山遠公，合社高人，天台賢首，諸宗尊者，自行化他，曰僧曰俗，同生淨土者，又可得而勝數耶。只如文殊普賢，大菩薩也。善財海眾，遍參知識，悟同諸聖者也。馬鳴龍樹等，亦菩薩也，亦禪宗以為大祖師也。此諸聖人，所悟所證，比今悟達之士，為何如哉。彼尚願生樂國，賴近彌陀，而汝一悟之後，更不求生，則龍樹馬鳴普賢文殊等，反不若汝，汝何不自揣其心，自量其力所修所證，誠有過於二菩薩，二禪祖者乎。所參知識，所悟佛性，誠有過於善財海眾者乎。所得無生法忍，受佛印證，誠有過於淨飯韋提者乎。淨飯國王，佛之父也七萬釋種，佛之親屬也。淨土之生，倘無利益，佛忍自誤其與親屬乎。向謂得無生法忍者，可許混俗度生，今其父王親屬既得此忍，而尚記往生。則如來護持保養之意，豈不深且遠乎。多見今之禪者，不究如來之了義，不知達摩之玄機。空腹高心，習為狂妄。見修淨土，則笑之曰，彼學愚夫愚婦之所為，何其鄙哉，余嘗論其非鄙愚夫愚婦也，乃鄙文殊普賢龍樹馬鳴等也。非特自迷正道，自失善根自喪慧身，自亡佛種。且成謗法之業，又招鄙聖之殃，佛祖視為可哀憐者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a065">
    </a>
    <span style="color:#333399">
     ◎唯心淨土，本性彌陀，復求萬億土外之極樂，何也
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨土攝機，誠乎廣矣。愚不敢復議矣。然亦嘗聞有唯心淨土，本性彌陀之說。愚竊喜之。及觀淨土經論，所謂淨土者，十萬億土外之極樂也，所謂彌陀者，極樂國中之教主也。是則彼我條然，遠在唯心本性之外矣。果何謂耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝言局矣。不識汝心之廣大而明妙者矣。楞嚴云，色身外洎山河虛空大地，咸是妙明真心中物。又云，諸法所生，唯心所現。安有佛土而不在吾心者哉，當知淨土唯心，心外無土，如大海之現群漚，無一漚能外海也。唯心淨土，土外無心猶眾塵之依大地，無一塵不名地也。又當知先聖有云，唯此一心，具四種土，一曰凡聖同居，二曰方便有餘，三曰實報無障礙，四曰常寂光也，一凡聖同居土者，自分二類，初曰同居穢。次曰同居淨，初同居穢土者，娑婆之類是也。居其中者，有凡有聖，而凡聖各二，凡居二者一惡眾生，即四趣也，二善眾生，即人天也，聖居二者，一實聖，即四果辟支，通教七地，別十住，圓十信後心，通惑雖盡，報身猶在，皆名實也。二權聖，謂方便實報寂光土中法身菩薩及妙覺佛，為利有緣，應生同居，皆是權也。是等與凡共住，故云凡聖同居，四趣共住，故云穢土也。次同居淨土者。且如極樂國，雖果報殊勝，非餘可比，然亦凡聖同居。何以故，雖無四趣，而有人天，以生彼土者，未必悉是得道之人。如經云，犯重罪者，臨終懺悔念佛，即得往生，故知雖具惑染亦得居也。聖居權實，類前可知，但以無四惡趣，故名為淨。或曰，具明土相，復多不同，如無動界，雖是淨土，猶有男女及須彌等。淨土既其不同，穢土亦應不等也。二方便有餘土者。二乘，三種菩薩，證方便道者之所居也，何則，若修二觀，斷通惑，盡塵沙。別惑無明未斷，捨分段身而生界外，受法性身，即有變易。所居之土，名有餘者，無明未斷也。名方便者，方便行人之所居也，故釋論云，出三界外有淨土，聲聞辟支佛出生其中，受法性身，非分段生也。三實報無障礙土者，無有二乘，純諸法身菩薩所居。破無明，顯法性，得真實果。而無明未盡，潤無漏業，受法性報身，亦名果報國。仁王經云，三賢十聖住果報是也，以觀實相，發真無漏，所得果報，故名為實。修因無定，色心無礙，故名實報無障礙土。華嚴明因陀羅網世界是也。四常寂光土者，妙覺極智所照如如法界之理，名之為國，亦名法性。但真如佛性，非身非土，而說身土，離身無土，離土無身，名身土者，一法二義，普賢觀，毘盧遮那住處，名常寂光。前二土是應，即應佛所居，第三亦應亦報，即報佛所居。第四但是真淨。非應非報，法身所居。又云，常即法身，寂即解脫，光即般若。如世伊三點，不縱橫並別，名祕密藏。諸佛如來所遊居處，真常究竟，極為淨土，由是觀之所謂十方微塵國土者，唯吾心中之土也。三世恆沙諸佛者，唯吾心中之佛也。知此，則知無一土不依吾心而建立。無一佛不由吾性而發現，然則十萬億外之極樂，獨非唯心之淨土乎。極樂國中之教主，獨非本性之彌陀乎。又當知唯此一心，具含十界。身土融通，重重無礙，又當知心佛眾生，三無差別，生佛互現，念念交參，所以云。諸佛心內眾生，塵塵極樂，眾生心中諸佛，念念彌陀。又云，十方淨穢，卷懷同在於剎那。一念色心，羅列遍收於法界，並天真本具，非緣起新成。一念既然。一塵亦爾。故能一一塵中一切剎，一一心中一切心，一一心塵復互周，重重無盡無障礙，一時頓現非隱顯，一切圓成非勝劣，若神珠之頓含眾寶，猶帝網之交映千光。我心既然，生佛體等，如此，則方了遷神億剎，實生乎自己心中。孕質九蓮，豈逃乎剎那際內，又云，極樂遍在一切處，舉一而全收也。如帝釋殿上，千珠寶網，千珠光影咸入一珠。一珠光影遍入千珠。雖珠珠互遍，此珠不可為彼，彼珠不可為此。參而不雜，離而不分，一一遍彰，亦無所在極樂淨土，即千珠之一。十萬億國，亦各千珠之一。至若三乘人天，下至地獄餓鬼畜生修羅，一一無非千珠之一。阿彌陀佛，亦千珠直示一珠。見一佛，即見十方諸佛，亦見十方九界眾生。微塵剎海，十世古今。一印頓圓，無餘法矣。如上所引，皆佛祖聖賢遞相發揚之明訓也，知此，則知諸剎諸塵，塵塵皆唯心之極樂也。一塵一佛，佛佛皆本性之彌陀也。復何疑哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a066">
    </a>
    <span style="color:#333399">
     ◎既謂淨穢融通，塵塵極樂，可娑婆獨不免於穢耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡夫業感，即淨而穢。佛眼所觀，即穢皆淨。豈釋迦報境而果穢哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a067">
    </a>
    <span style="color:#333399">
     ◎含攝無餘，吾信唯心之大矣，圓融無礙，吾信唯心之妙矣，奈何尚滯迷情，未離穢業，則吾唯心之土，何由淨耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心垢土垢，心淨土淨，故維摩經云，欲得淨土，當淨其心，隨其心淨，則佛土淨，夫欲淨其心者，捨淨土之修法，他無能焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a068">
    </a>
    <span style="color:#333399">
     ◎淨土修法，其詳可得聞乎
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨土無修，修因迷有。法無高下，高下由根。根有多殊，修分多類，攝其多類，總有三門。一曰觀想，二曰憶念，三曰眾行，皆依極樂彌陀以為之主也。一曰觀想者，如觀經云，諸佛如來是法界身，入一切眾生心想中，是故汝等心想佛時，是心即是三十二相，八十隨形好，是心作佛，是心是佛。諸佛正遍知海，從心想生，是故應當一心繫念諦觀彼佛。天台疏曰，諸佛如來下，泛明諸佛，是故應當下，偏觀彌陀，法界身者，報佛法性身也。眾生心淨，法身自在，故云入。如白日昇天，影現百川，明佛身自在，能隨物現也，又法界身是佛身無所不遍，法界為體，得此觀佛三昧，解入相應，故云入心想也。是心作佛者，佛本是無，心淨故有。是心是佛者。向聞佛本是無，心淨故有，便謂條然，故云即是，始學名作，終成即是，妙宗釋曰，欲想佛身，當明觀體體是本覺，起成能觀本覺乃是諸佛法界之身，以諸佛無別所證，全證眾生本性故也。若始覺有功，本覺乃顯，故云法身從心想生。又彌陀與一切佛，一身一智，應用亦然，彌陀身顯，即諸佛身。諸佛相明，即彌陀體，故泛明諸佛，以為彌陀觀體從法界身下，是約感應道交釋。從又法界身下，約解入相應釋，融心解云，若無初釋，則觀非觀佛，若無次釋，則生佛體殊，二釋相成，是今觀法妙宗又曰，今之心觀，非直於陰觀本性佛，乃託他佛顯乎本性。故光明應佛入我想心，次明佛身全是本覺，故應佛顯，知本性明，託外義成，唯心觀立若論作是，即不思議三觀也。以若破若立名作，空假二觀也。不破不立名是，中道觀也。全是而作，則三諦俱破俱立，全作而是，則三諦俱非破立。即中之空假名作，能破三惑，能立三法，故感他佛三身圓應，能成我心三身當果。即空假之中名是，則全惑即智，全障即德。故心是應佛，心是果佛。故知作是一心，修此三觀，乃諸觀之總體，一經之妙宗也。又曰，此觀能令四佛土淨，如是方為此經宗致，乃至云，此經本為韋提希厭同居穢，求同居淨，故談妙觀，觀彼依正，三觀若成，蟲垢先落。非有餘淨，更生何處，須知正為生同居淨，故立三觀，良由觀妙，能破三惑，不獨感於同居淨土。隨其惑斷淺深之處，自然感得有餘等三土，如病須藥，本為身安，求得仙方，修合服之。不但身安，兼能輕骨，身安可喻生同居淨，輕骨可喻感上三土。只是一藥，效乃深勝，如一妙觀，能淨四土，解云，韋提本欲捨穢取淨，而佛示觀法，捨穢必盡，顯淨無遺如月蓋為免舍離果報之病，故請觀音，及乎宣咒，乃能消伏三毒之根，具足五眼之果，故一心三觀求生淨土者。以三惑為穢土之因，以三諦為淨土之果。故別惑盡，則寂光淨。究竟三諦也。別惑未盡，則實報淨，分證三諦也云云，如上所明一心三觀，能破三惑，能淨四土，其惑未破而生安養同居者，託勝增修，則有餘等三淨可待矣。且教有云，五濁輕重，同居淨穢。而圓觀輕濁所感同居，依正最淨，比修戒善及餘經眾善感安養土，其相天殊。故天台宗以圓觀為定善也。二曰憶念者，或緣相好，或持名號，皆名憶念。而有理有事，如華嚴解脫長者云，我若欲見安樂世界無量壽如來，隨意即見，如是十方一切世界所有如來，我若欲見，隨意即見，我能了知一切如來，國土莊嚴，神通等事，無所從來，亦無所至。無有處所，亦無住處，亦如己身，無來無去，無行住處。然彼如來不來至此，我不往彼。知一切佛，及與我心，皆如夢故，如夢所見，從分別生，見一切佛，從自心起。又知自心如器中水，悟解諸法如水中影。又知自心猶如幻術，知一切佛如幻所作，又知自心諸佛菩薩，悉皆如響，譬如空谷，隨聲發響，悟解自心，隨念見佛。我如是知，如是憶念。所見諸佛皆由自心。貞元疏曰。無所從來下，正辨唯心，即心無心，便入真如。了彼相虛，唯心現故，既了唯心，了心即佛，故隨所念，無非佛矣，下例四喻，通顯唯心，喻無來往，別喻兼明不出入等。四喻皆具四觀。一正是唯心，二唯心故空，三唯心故假，四唯心故中，融而無礙，即華嚴意。夢喻不來不去，影喻不出不入，幻喻非有非無，響喻非合非散。又如般舟經，教修佛立三昧，專念彌陀。其略云。常念彼佛，譬如夢見金寶親屬，相與娛樂等，永明日，此喻唯心所作，即有而空，故無來去。又如幻非實，則心佛兩忘。而不無幻相，則不壞心佛。空有無礙，即無去來，不妨普見。見即無見，常契中道。是以佛實不來，心亦不去，感應道交，唯心自見，又如楞嚴大勢至云，子若憶母，如母憶時，母子歷生不相違遠，至我本因地，以念佛心，入無生忍，霅川以理事判之曰，觀其母子相憶之喻，則是同居事相而已，觀其自證無生法忍，則念佛心不可單約事相而解。念存三觀，佛具三身，心破三惑，無生忍位，乃可入焉，又如彌陀經云，執持名號，至一心不亂，淨覺曰，一心不亂，例前妙觀，同名正受，即定心定善也。據往人之論，則有理事，若達此心四性不生，與空慧相應，是理一心。若用心存念，念念不間，名事一心也。真歇亦曰，一心不亂，兼含理事，若事一心，人皆可以行之。由持名號，心不亂故。如龍得水，似虎靠山。此即楞嚴憶佛念佛，現前當來必定見佛，去佛不遠，不假方便，自得心開，連攝中下二根之義也。若理一心，亦非他法但將阿彌陀佛四字，做箇話頭，二六時中，直下提撕。不以有心念，不以無心念，不以亦有亦無心念，不以非有非無心念，前後際斷，一念不生，不涉階梯，徑超佛地。余嘗評之，不以有心念等，文有四節，可配三觀，初節配空，次節配假，第三雙離，第四雙即，雙離雙即，可配中觀，蓋彼中觀，亦含遮照之義也。合而言之，無非以修契性，顯其當處即空，全體即有，亦非空有，亦是空有，不可湊泊，不可擬議，心路絕處，即名為佛。如上略舉數條，通名憶念，而各分理事，其理念者，與圓觀同。能破三惑，能淨四土。此攝上上根也。若其事相念者，近則感同居淨，遠則可為上三土之因耳。降此以下，事相不等，如諸經所說，或一生繫念，或三月繫念，或晨朝十念，或七七日念，或十日十夜六時中念，或一日一夜不斷專念。加以深信之力，淨願之力，佛加被力，皆生極樂。又下而至於逆惡凡夫，臨終十念，亦許得生，此攝中根及下下根也。三曰眾行者，如華嚴經，普賢菩薩勸進善財童子海會大眾，發十大願。一者禮敬諸佛。二者稱讚如來，三者廣修供養，四者懺悔業障，五者隨喜功德，六者請轉法輪，七者請佛住世，八者常隨佛學，九者恆順眾生，十者普皆回向，其一一願皆云。虛空界盡，眾生界盡，眾生業盡，眾生煩惱盡，我願乃盡。而虛空界乃至眾生業煩惱不可盡故，我此願王無有窮盡。念念相續，無有間斷。身語意業，無有疲厭，至臨命終時，最後剎那一切諸根，悉皆散壞。一切威勢，悉皆退失。輔相大臣，宮殿內外，象馬車乘，珍寶伏藏，無復相隨，唯此願王，不相捨離，於一切時，引導其前，一剎那間，即得往生極樂世界。到已，即見阿彌陀佛。其人自見生蓮華中，蒙佛授記。得授記已，經無數劫，普於十方不可說不可說世界。以智慧力，隨眾生心，而為利益，乃至能於煩腦大苦海中，拔濟眾生，令其出離。皆得往生極樂世界，又如法華經云，聞是經典，如說修行，於此命終，即往極樂世界阿彌陀佛大菩薩眾圍繞住處，生蓮華中，寶座之上，不復為貪欲所惱，亦復不為瞋恚愚癡所惱，亦復不為憍慢嫉妒諸垢所惱。得菩薩神通，無生法忍。又如大寶積經，發十種心，往生極樂，佛告彌勒，如是十心，非諸凡愚不善丈夫具煩惱者之所能發。何者為十，一者，於諸眾生，起於大慈，無損害心。二者，於諸眾生，起於大悲，無逼惱心，三者，於佛正法，不惜身命，樂守護心，四者，於一切法，發生勝忍，無執著心，五者，不貪利養恭敬尊重，淨意樂心，六者，求佛種智，於一切時，無忘失心，七者，於諸眾生，尊重恭敬，無下劣心，八者，不著世論，於菩提分，生決定心，九者，種諸善根，無有雜染，清淨之心，十者，於諸如來，捨離諸相起隨念心，是名菩薩發十種心，由是心故，當得往生。若人於此十心，隨成一心，樂欲往生彼佛世界，若不得生，無有是處。又如觀經云，欲生彼國者，當修三福。一者，孝養父母，奉事師長，慈心不殺，修十善業。二者，受持三歸，具足眾戒，不犯威儀。三者，發菩提心，深信因果，讀誦大乘，勸進行者。此三種業，過去未來現在諸佛淨業正因。疏曰，初業共凡夫，次業共二乘，後業乃大乘不共之法也，又如大本，三輩發菩提心及諸經論所明誦經持咒，建塔造像，禮拜讚頌，奉持齋戒，燒香散花，懸繪幡蓋凡一行一事，足以求生者，資之以信願回向之力，無不生也如上泛引，通名眾行，然願行既有大小之不等，而又各有理事之不同。且如華嚴十願，寶積十心之類，生於極樂者，其所感依正之勝，及所見之佛，所聞之法，較諸小行常流應必懸異也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a069">
    </a>
    <span style="color:#333399">
     ◎一生取辦之因
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吾聞善財童子圓頓利根，一生取辦，今乃不生華藏，而勸生極樂，此何意耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華嚴疏中，自有此問，彼所答云，有緣故。歸憑情一故。不離華藏故。即本師故，謂華藏中所有佛剎，皆微塵數，極樂去此十萬億土，並未出於剎種之中，故不離也。經云，或有見佛無量壽，觀自在等共圍繞，此讚遮那隨名異化，故即本師也。又曰，普賢為善財海眾。結歸極樂者。蓋為信解圓宗之人，入文殊智，修普賢行。福慧事理皆稱法界，此大心人，雖妙悟本明，頓同諸聖。然猶力用未充，未及如來出世普利眾生。所以暫依淨土，親近彌陀，直至成佛，意在此也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a070">
    </a>
    <span style="color:#333399">
     ◎眾行門中，既云大小不等，理事有殊，所感生相，亦乃懸異，然則觀想憶念二門，修各不等，其所感相，同耶異耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    皆不同也。故永明曰，九品往生，事非一等。或遊化國，見佛應身，或生報土，見佛真體。或一夕，而便登上地。或經劫，而方證小乘。或利根鈍根，或定意散意。或道悟遲速，而機器不同。或花開早晚，而時限有異，又慈雲曰。雖分九品，猶是略分，若更細分，亦應無量。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a071">
    </a>
    <span style="color:#333399">
     ◎極樂只是同居，本非實報，何謂或生報土，見佛真體耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    你將謂同居之外，別有實報耶。當知三土，不離同居。特身境受用，遞遞不相同耳。如經云。彌陀佛身高六十萬億那由他恆河沙由旬等，古師曰，此實報身也。又霅川曰極樂國土，四土不同，豈但極樂為然。荊溪云，直觀此土，四土具足，如當時華嚴海會，不離逝多林，而諸大聲聞，不知不見，即此類也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a072">
    </a>
    <span style="color:#333399">
     ◎既云此土四土具足，只消就此展轉修行，反欲捨此而生彼國，何耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此方雖具四土，奈何穢業難除。夫欲捨穢取淨，勢須彼國求生。四明云，此土濁重，十信方出苦輪。彼土境勝，九品悉階不退。豈不聞大通佛世，受教之徒，已經塵點劫來，尚在聲聞之地。皆因退轉，故涉長時。如身子已證六心，猶自退落五道，況悠悠修行者乎。蓋由此土，多值退緣。故云，魚子菴羅華，菩薩初發心，三事因中多，及其結果少。若生極樂，藉彼勝緣。博地凡夫，便皆不退。以是之故，求生彼國也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a073">
    </a>
    <span style="color:#333399">
     ◎同居淨土，其類甚多，今偏指極樂，而又偏讚其境勝緣勝，何耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經云，彼國眾生，無有眾苦，但受諸樂，故名極樂。今以娑婆對而比之。此則血肉形軀，有生皆苦。彼則蓮華化生，無生苦也。此則時序代謝，衰老日侵。彼則寒暑不遷，無老苦也。此則四大難調，多生病患。彼則化體香潔，無病苦也。此則七十者稀，無常迅速。彼則壽命無量，無死苦也。此則親情愛戀，有愛必離。彼無父母妻子，無愛別離苦也。此則仇敵怨讎，有怨必會。彼則上善聚會，無怨憎會苦也。此或困苦饑寒，貪求不足。彼皆衣食珍寶，受用現成。此或醜穢形骸，根多缺陋。彼則端嚴相貌，體有光明。此則輪轉生死。彼則永證無生。此有四趣之苦。彼無三惡之名。此則丘陵坑坎，荊棘為林，土石諸山，穢惡充滿。彼則黃金為地，寶樹參天，樓聳七珍，花敷四色。此則雙林已滅，龍華未來。彼則無量壽尊，現在說法。此則觀音勢至，徒仰嘉名。彼則與二上人，親為勝友。此則群魔外道，惱亂正修。彼則佛化一統，魔外絕蹤。此則媚色妖淫，迷惑行者。彼則正報清淨，實無女人。此則惡獸魑魅，交扇邪聲。彼則水鳥樹林，咸宣妙法。二土較量，境緣迴別，而樂邦之勝，其數無窮，未暇悉舉也其境勝者，可以攝眾生取淨之情。其緣勝者，可以助生者修行之力。雖同居淨類甚多，唯極樂修行緣具，故偏指也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a074">
    </a>
    <span style="color:#333399">
     ◎十方如來，皆可親近，今獨推彌陀者，何耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    獨推彌陀，其故有三，一誓願深重，二娑婆有緣，三化道相關也。願重者，經云，彌陀往昔因中，嘗發種種廣大誓願，其略曰，若我成佛已來，其有眾生願生我國，或聞我名，修諸善本稱我名號，乃至十念，若不生者，誓不取正覺，既生我國，若有退轉，不決定成佛者，誓不取正覺。故華嚴鈔曰，彌陀願重，偏接娑婆眾生也有緣者。我佛釋迦現在世時，眾生聞佛所教，歸向彌陀，固已多矣。觀佛滅後，末世眾生，無問僧俗男女，貴賤貧富，稍聞佛教者，無不信向。未聞佛教者，亦會稱名。縱是頑愚暴惡，無信之徒，或遭兄難危險之處，或發讚歎怨嗟之聲，不覺信口，便叫阿彌陀佛。至於兒童女子戲弄之際，聚沙摶泥，圖牆畫壁，便作彌陀佛像。甚至於學行未穩，學語未成者，自然能唱阿彌陀佛，此皆不勸而發，不教而能。非有緣而何，又如無量壽經云，吾說此經，令見無量壽佛，及其國土，所當為者，皆可求之。無得以我滅度之後，復生疑惑。當來之世，經道滅盡，我以慈愍，特留此經，更住百歲。其有眾生，值此經者，隨意所願，皆可得度。又經云，此經滅後，佛法全無，但留阿彌陀佛四字名號，救度眾生。其有不信而諦毀者，當墮地獄，具受眾苦。故天台云，當知彼佛於此惡世，偏有緣耳相關者，先覺謂兩土聖人，示居淨穢。以折攝二門，調伏眾生。此以穢以苦以促以多魔惱而折之，俾知所厭彼以淨以樂以延以不退轉而攝之，俾知所欣既厭且欣，則化道行矣。又我釋迦於三乘授道之外，其有度未盡者，度在彌陀故於諸大乘經，叮嚀反覆，稱讚勸往者，蓋化道之相關也。以是三者之故，乃獨推焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a075">
    </a>
    <span style="color:#333399">
     ◎偏指獨推之說，旨哉言乎，欣厭取捨之方，至哉教矣，敢問欣厭取捨，得無愛僧能所之過乎
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝不知言也，此非世間之愛憎能所也，此乃十方如來轉凡成聖之通法也，若非厭捨，何以轉凡，若非欣取，何以成聖。故自凡夫預乎聖位，由聖位以至等覺，其間等而上之，無非欣厭。極乎妙覺，取捨始亡。故先德云取捨之極，與不取捨，無有異也。況此淨土之法，只一化機。而釋迦彌陀之所共立者也，此指其往，彼受其來，倘非厭捨，離此無由。倘非欣取，生彼無分，既捨此矣，又生彼矣，藉彼勝緣，直至成佛，然則愛僧能所，功莫大矣，何過之有哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a076">
    </a>
    <span style="color:#333399">
     ◎取捨之談無敢議矣，但往生之說，能不乖於無生之理乎
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天台云，智者熾然求生淨土，達生體不可得，即是真無生。此謂心淨故佛土淨。愚者為生所縛聞生即作生解，聞無生即作無生解，不知生即無生，無生即生也，長蘆曰，以生為生者，常見之所失也。以無生為無生者，斷見之所惑也。生而無生無生而生者，第一義諦也。天衣曰，生則決定生，去則實不去。三家之說，其旨甚明，今余復以性相二字釋之，妙真如性，本自無生，因緣和合，乃有生相，以其性能現相。故曰無生即生，以其相由性現，故曰生即無生也。知此，則知淨土之生，唯心所生。無生而生，理何乖焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a077">
    </a>
    <span style="color:#333399">
     ◎往生之說，其旨昭然，但今之學者，不能曉了，千人萬人，皆疑極樂遠隔十萬億國，臨命終時，恐難得到，復何策以曉之
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是可笑也。說了許多心外無土，土外無心，到這裡猶道不曉此無他，只是眾生妄認自心在色身之內，方寸之間。不知自家心量，元自廣大。豈不聞讚佛偈云。心包太虛，量周沙界。且十方虛空無量無邊，被我心量都盧包了。恆沙世界，無量無數，我之心量，一一周遍。如此看來，十萬億國在我心中，其實甚近，何遠之有。命終生時，生我心中，其實甚易，何難之有。豈不見十疑論云，十萬億剎，為對凡夫肉眼生死心量說耳。但使眾生淨土業成者，臨終在定之心，即是淨土受生之心。動念即是生淨土時，為此觀經云，彌陀佛國，去此不遠又業力不可思議。一念即生，不須愁遠。又如人夢，身雖在林，而心意識遍至他方。生淨土亦爾，不須疑也。經云，一彈指頃，即得往生。又云，屈伸臂頃。又云，頃刻之間。故自信錄云，十萬億剎頃刻至者，自心本妙耳此等重重喻說，只是言其生在自己廣大心中，甚近而甚易者也。我如今且莫說廣大心量，且只就汝色身之內，方寸之間，說箇譬喻，譬如此方到西天竺，動經十萬餘里，一路之間，多經國土。有一人雖未親到，曾聞他人講說一遍，記憶在心，其人後時坐臥之間，忽動一念思量彼國，思量千里，便到千里，思量萬里，便到萬里。思量天竺。便到天竺。以此比之生淨土，便是這箇道理。豈不是彈指之頃，一念便到，何難到之有哉。汝若不修淨業，要到極難。淨業若成，要到極易。但辦肯心，決不相賺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a078">
    </a>
    <span style="color:#333399">
     ◎不修淨業，要生極難，此誠言也，何故前舉逆惡凡夫，臨終亦生，吾未聞其詳，而且有疑，幸詳示而釋之
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀經云，下品下生者，或有眾生作不善業，五逆十惡，具諸不善，如此愚人，以惡業故，應墮惡道，經歷多劫，受苦無窮，如此愚人，臨命終時，遇善知識，種種安慰，為說妙法，教令念佛，此人苦逼，不遑念佛，善友告言，汝若不能念者，應稱無量壽佛，如是至心，令聲不絕，具足十念稱南無阿彌陀佛，稱佛名故，於念念中，除八十億劫生死之罪。念佛之時，見金蓮華，猶如日輪，住其人前，如一念頃，即得往生極樂世界，於蓮華中，滿十二大劫，蓮華方開，觀世音大勢至，以大悲音聲，為其廣說諸法實相，除滅罪法，聞已歡喜，應時即發菩提之心此其詳也。雖十二劫處蓮華中，而其受用快樂如忉利天，故古者云，華中快樂如忉利，不比人間父母胎，逆惡得生者，觀經疏曰，以念佛除滅罪障，故即以念佛為勝緣也。余詳經意，即是念佛滅罪而生，然以疏論參而明之，則有三義，一者，或問如何以少時心力，而能勝終身造惡耶。曰，心雖少時，而其力猛利。是心勇決，名為大心。以捨身事急故，如人入陣，不惜身命，名為健人也。二者，此雖造惡，或現世曾修三昧，故臨終勸念，定心易成亦是乘急戒緩人也。縱現世不修三昧，亦是宿種今熟。以宿善業強故，臨終得遇知識，十念功成也。三者，若非宿種，又非現修，則其念佛之時，必有重悔。故永明曰，善惡無定，因緣體空。跡有升沈，事分優劣。真金一兩，勝百兩之疊華，爝火微光，爇萬仞之積草。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a079">
    </a>
    <span style="color:#333399">
     ◎五濁惡世，人皆有罪，縱未造五逆重罪，其餘罪業，孰能無之，苟不懺悔消滅，但只臨終念佛，能往生乎
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    亦得生也。此乃全藉彌陀不思議之大願力也。那先經云，如持百枚大石置於船上，藉船力故，石不沒水，若無其船，小石亦沒，喻彼世人，一生造惡，臨終念佛，不入泥犁。若非念佛，雖作小惡，亦入泥犁，況大惡乎。船喻佛力，石喻惡業，故昔人有帶業往生之說。四土文中，亦云具惑染者，亦得生同居淨也。又如僧雄俊，臨入鑊湯，并汾州人，屠牛為業，臨終見群牛逼觸其身，苦痛切己，及張鍾馗，殺雞為業，臨終見神人驅群雞，啄破兩目，流血盈床。稱佛名號，俱生淨土，此非佛力而何。請復以喻明之，如人現犯官法，應入官囚，以投託國王，承王宣召，則官不能拘，而復達帝京也，所以西資鈔云。得生淨土，是假他力。彌陀願攝，釋迦勸贊，諸佛護念。如渡大海，既得巨舟，仍有良導，加以便風，必能速到彼岸也，若其不肯登舟，遲留惡國者，誰之過歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a080">
    </a>
    <span style="color:#333399">
     ◎前云博地凡夫，便階不退，此必已無惡業者也，今此帶業而生，能不退乎
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    例皆不退也，經云，其有生者，悉住正定之聚，又云，眾生生者，皆是阿鞞跋致。又十疑論云，有五因緣，能令不退，一者，阿彌陀佛大悲願力攝持，故不退。二者，佛光常照，菩提心常增長，故不退。三者，水鳥樹林，風聲樂響，皆說苦空。聞者常起念佛念法念僧之心，故不退。四者，彼國純諸菩薩以為良友，無惡緣境。外無鬼神邪魔，內無三毒等，煩惱畢竟不起，故不退。五者，但生彼國，即壽命永劫，共菩薩佛等故不退也。又古人云，不願生淨土則已，願生則無不得生，不生則已，生則永不退轉也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a081">
    </a>
    <span style="color:#333399">
     ◎憐兒不覺醜
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一生造惡，臨終念佛，帶業得生，又無退轉，此彌陀願力，誠乎不可思議矣，然則我於生前且做世間事業，直待臨終，然後念佛，可乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    苦哉苦哉，何等愚謬之言也。砒霜酖酒，毒中之毒，今汝此言，毒於砒霜酖酒者也。非特誤賺自己，又且誤賺天下若僧若俗善男信女，皆此言也。向所謂逆惡凡夫臨終念佛者乃是宿有善根福德因緣，方遇知識，方得念佛，此等僥倖，萬萬人中，無一箇半箇。汝將謂人人臨終，有此僥倖哉，豈不見群疑論云，世間有十種人臨終不得念佛。一者，善友未必相遇，故無勸念之理。二者，業苦纏身，不遑念佛。三者，或偏風失語，不能稱佛。四者，狂亂失心，注想難成。五者，或遭水火，不暇至誠。六者，遭遇豺狼，無復善友。七者，臨終惡友壞彼信心。八者，飽食過度，昏迷致死。九者，軍陣鬥戰，奄忽而亡。十者，忽墜高巖，傷壞性命。如此等十種之事，皆是尋常耳聞眼見，不論僧俗男女，人皆有之。或宿業所招，現業所感。忽爾現前，不容迴避。你又不是神通聖人，有宿命通，能知臨終有業無業，又不是有他心天眼，能知臨終好死惡死。如上十種惡緣，忽然遭著一種，便休了也。便做手腳不得了也。便有知識活佛圍繞，救你不得了也。便須隨業受報，向三途八難中受苦受罪。到那時要聞佛名，不聞了也。直饒你無此惡緣，只是好病而死。亦未免風刀解體，四大分離，如生龜脫筒，螃蟹落湯。痛苦逼迫，怕怖慞惶，念佛不得了也。便饒你無病而死，又或世緣未了，世念未休，貪生怖死，擾亂胸懷。若是俗人，又兼家私未明，後事未辦。妻啼子哭，百種憂煎，念佛不得了也。便饒你未死以前，只有些少病痛在身。忍疼忍苦，叫喚呻吟。問藥求醫，祈禱懺悔。雜念紛飛，念佛不得了也。便饒你未病以前，只是年紀老大，衰相現前。困頓龍鍾，悉歎憂惱。只向箇衰老身上左安右排，念佛不得了也。便饒你未老以前，正是少壯之日，正好念佛之時。稍或狂心未歇，俗務相關。東攀西緣，雜思亂想，業識茫茫，念佛不得了也。更饒你清閒自在，有志修行，稍於世相之中，照不破放不下，把不定，坐不斷。忽遭些子境界現前，一箇主人，隨他顛倒，念佛不得了也。你看他老病之時，少壯清閒之日。稍有一事挂心，早是念佛不得。況待臨終時哉何況你更道且做世間事業，你真癡人，說此癡話。敢保你錯用身心了也。且世間事業，如夢如幻，如影如響，那一件有實效。那一件替得生死。縱饒廣造伽藍，多增常住，攀求名位，交結官豪，你將謂多做好事，殊不知犯了如來不體道本，廣造伽藍等戒。豈不見道，有為之功，多諸過咎。天堂未就，地獄先成，生死未明，皆成苦本。眼光落地，受苦之時，方知平生所作，盡是枷上添枷，鎖上添鎖，鑊湯下增柴炭。劍樹上助刀鎗。袈裟下失卻人身，萬劫難復。鐵漢聞之，也須淚落。祖師如此苦口勸人，曾許你且做事業，待臨終方念佛乎。又不見死心禪師道，世間之人，財寶如山，妻妾滿前，日夜歡樂。他豈不要長生在世，爭奈前程有限，暗裡相催，符到奉行，不容住滯，閻羅老子，不順人情，無常鬼王，有何面目，且據諸人眼裡親見，耳裡親聞。前街後巷，親情眷屬，朋友兄弟，強壯後生，死卻多少。世人多云，待老來方念佛，好教你知，黃泉路上無老少，能有幾人待得老到，少年夭死者多矣。古人云，莫待老來方念佛，孤墳多是少年人。又云，自從早年，索妻萇兒，經營家計，受盡萬千辛苦，忽然三寸氣斷，未免一旦皆休。若是孝順兒孫，齋得幾僧，看得部經，燒得陌紙，春三秋九，做得碗羹飯，哭得幾聲，猶是記憶爺娘，若是不肖之子，父母方死，骨頭未冷，作打財產，出賣田園，恣意作樂，以此較之，著甚麼急。兒孫自有兒孫福，莫與兒孫作馬牛。復引古德云，冷笑富家翁，營生忙似箭，囤內米生蟲，庫中錢爛貫，日裡把稱稱，夜間點燈算，形骸如傀儡，莫教繩索斷，死心如此苦口勸人，曾許你且做事業，待臨終方念佛乎。當思人生在世，能有幾時。石火電光，眨眼便過。趁此未老未病之前，抖擻身心，撥棄世事。得一日光陰，念一日佛名。得一時工夫，修一時淨業。由他臨命終時好死惡死，我之盤纏預辦了也。我之前程穩穩當當了也。若不如此後悔難追。思之思之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a082">
    </a>
    <span style="color:#333399">
     ◎吾之言過矣，駟不及舌矣，承師之教，誰不寒心，奈何人心易進易退，一聞警策，勇猛精勤，忽於目前逢一障難，便轉念頭，別求方便，都道淨業只是身後之事，於今目前無所利濟，從此身心一時放退，是亦無怪其然耶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝之所見未廣也。豈不見經中道，受持佛名者，現世當獲十種勝利。一者，晝夜常得一切諸天，大力神將，河沙眷屬，隱形守護。二者，常得二十五大菩薩，如觀世音等，及一切菩薩，常隨守護。三者，常得諸佛晝夜護念，阿彌陀佛常放光明，攝受此人。四者，一切惡鬼，若夜叉，若羅剎，皆不能害。一切毒蛇毒龍毒藥，悉不能中。五者，火難水難，怨賊刀箭，牢獄枷鎖，橫死枉生，悉皆不受。六者，先所作業，悉皆消滅。所殺怨命，彼蒙解脫，更無執對。七者，夜夢正直，或復夢見阿彌陀佛勝妙色像。八者，心常歡喜，顏色光澤，氣力充盛，所作吉利。九者，常為一切世間人民恭敬供養，歡喜禮拜，猶如敬佛。十者，命終之時，心無怖畏，正念現前，得見阿彌陀佛，及諸聖眾，持金蓮華，接引往生西方淨土，盡未來際，受勝妙樂。如上十種利益，經文具載，乃佛口之所宣也。既是現生來世，皆有利益。然則世出世間要緊法門，無如念佛者矣，但當精進，不用懷疑。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a083">
    </a>
    <span style="color:#333399">
     ◎念佛之門，多承開導，群疑盡釋，正信現前矣，但上文所謂抖擻身心，撥棄世事，今世網中人，間有境緣順便，身意安閒者，則可依此而行，其有世事不容撥棄者，又當何以教之
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世網中人，若是痛念無常，用心真切者。不論苦樂逆順，靜鬧閒忙，一任公私幹辦，迎賓待客，萬緣交擾，八面應酬，與他念佛，兩不相妨。不見古人道，朝也阿彌陀，暮也阿彌陀，假饒忙似箭，不離阿彌陀。又云，竹密不妨流水過，山高豈礙白雲飛。其有世緣稍重，力量稍輕者，亦須忙裡偷閒，鬧中取靜。每日或念三萬聲，一萬聲，三千聲，一千聲，定為日課，不容一日放過。又有冗忙之極，頃刻無閒者，每日晨朝，必須十念積久功成，亦不虛棄。念佛之外，或念經禮佛，懺悔發願。種種結緣，種種作福，隨力布施，修諸善功以助之。凡一毫之善，皆須回向西方如此用功，非惟決定往生，亦且增高品位矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a084">
    </a>
    <span style="color:#333399">
     ◎泛言念佛，未有其方，且十念回向之法，亦所未喻，幸詳以示之
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛者，或專緣三十二相，繫心得定。開目閉目，常得見佛。或但專稱名號，執持不散。亦於現身，而得見佛。此間現見多是稱佛名號為上。稱佛之法，必須制心不令散亂。念念相續，繫緣佛號。口中聲聲喚阿彌陀佛，以心緣歷，字字分明。稱佛名時，無管多少，並須一心一意，心心相續。如此，方得一念滅八十億劫生死之罪。若不然者，滅罪良難。十念者，每日清晨，面西，正立合掌。連聲稱阿彌陀佛。盡一氣為一念。如是十氣，名為十念。但隨氣長短，不限佛數多少，唯長唯久，氣極為度。其佛聲不高不低，不緩不急，調停得中。如是十氣，連屬不斷，意在令心不散，專精為功故。名此為十念者，顯是藉氣束心也。盡此一生，不得一日暫廢。回向發願者，念佛既畢，即云，弟子某，一心皈命極樂世界阿彌陀佛，願以淨光照我，慈誓攝我，我今正念，稱如來名，為菩提道，求生淨土，佛昔本誓，若有眾生，欲生我國，至心信樂，乃至十念，若不生者，不取正覺，願此念佛因緣，得入如來大誓海中，承佛慈力，眾罪消滅，淨因增長，若臨命終，自知時至，身無病苦，心不貪戀，意不顛倒，如入禪定，佛及眾聖，手持金臺，來迎接我，如一念頃，生極樂國，華開見佛，即聞佛乘，頓開佛慧，廣度眾生，滿菩提願。如上念佛之法，至於回向，乃先德垂訓切要之方，盛傳於世久矣。當遵而行之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a085">
    </a>
    <span style="color:#333399">
     ◎世網中人，隨量指授微細方法，靡不詳明矣，然則我輩世外之人，又當何以加其功焉
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前不云乎，修有多類，攝成三門，如是三門，門門可入。或單或兼。隨意之所取耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a086">
    </a>
    <span style="color:#333399">
     ◎圓觀之修，唯心之念，似乎上器之行門，華嚴十願，寶積十心，亦乃大根之功用，倘根器之不對，則功行之難成，今吾自揣其根，觀吾自好。惟在專持名號，暇則或加禮拜懺悔而已。師以為如何
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善哉善哉汝知量矣。觀汝之言，政合善導專修無閒之說矣。專修者，謂眾生障重，境細心麤識颺神飛，觀難成就，是以大聖悲憐，直勸專稱名號。政由稱名易故，相續即生。若能念念相續，畢命為期。十即十生，百即百生。何以故。無外雜緣，得正念故。與佛本願相應故。不違教故。順佛語故。若捨專修，而修雜業，以求生者，百中希得一二，千中希得三四。乃由雜緣亂動，失正念故，與佛本願不相應故。與教相違故。不順佛語故。繫念不相續故。心不相續報佛恩故。雖有業行，常與名利相應故。樂近雜緣，自障障他生淨土故。無問修者，身須專禮阿彌陀佛，不雜餘禮。口須專稱阿彌陀佛，不稱餘號，不誦餘經。意須專想阿彌陀佛，不雜餘想。又若貪瞋癡來間者，隨犯隨懺，不令隔日隔夜隔時。常使清淨。亦名無間修也。善導和尚者，天竺傳中，稱為彌陀化身也。觀其專修無間之說，要緊只在念念相續。故孤山亦云。不可等閒發願，散亂稱名。永明亦云，直須一心歸命，盡報精修。坐臥之間，常面西向。當行道禮敬之際，念佛發願之時，懇苦翹誠，無諸異念。如就刑戮若在狴牢，怨賊所追水火所逼，一心求救願脫苦輪。速證無生，廣度含識。紹隆三寶，誓報四恩。如斯至誠，方不虛棄。如或言行不稱，信願輕微。無念念相續之心，有數數間斷之意。恃其懈怠，臨終望生，但為業障所遮，恐難值其善友，風火逼迫，正念不成何以故，如今是因，臨終是果。應須因實，果則不虛。聲和則響順，形宜則影端故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a087">
    </a>
    <span style="color:#333399">
     ◎念念相續，照顧不牢，何策以治之
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念念相續之修，豈非余所願也，奈何定力未成，念頭無主。或舊學未忘。或邪思亂起。或境緣相觸，照顧不牢。或情想紛飛，遏捺不住。不覺念頭東走西走。眨得眼來，千里萬里去了。又或惹著一毫世事，便是五日十日，半月一月，擺脫不去。豈特間斷而已哉。言之可慚，思之可慟。又當何策以治之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嗚呼，此天下學者之通病也。汝當間斷之時，若不痛加鞭策，則專修無間之念，永無成就之期。余聞古人有三種痛鞭之策，今復為汝獻之。汝當諦而聽之，一曰報恩，二曰決志，三曰求驗，第一報恩者，既修淨土，當念報恩。佛恩國恩，固未暇論，只如父母養育之恩，豈非重恩。師長作成之德，豈非重德。你最初出家，便說要報重恩。後來行腳，又說要報重德。離鄉別井，二三十年，父母師長艱難困苦，你總不顧，父母老病，你又不看，及聞其死，你也不歸，如今或在三途受罪受苦，望你救他，望你度他。你卻念念間斷，淨土不成。淨土不成，自救不了。自救不了，如何救他。既不能相救，你是忘恩負義，大不孝人。經云，不孝之罪，當墮地獄，然則一念間斷之心，便是地獄業也。又且不蠶而衣，不耕而食，僧房臥具，受用現成，你當勤修淨業，圖報信施之恩。祖師道，此是施主妻子分上，減刻將來。道眼未明，滴水寸絲，也須牽犁拽耙償他始得。你卻念念間斷，淨土不成。淨土不成，酬償有分，然則一念間斷之心，便是畜生業也。第二決志者，若學專修，志須決定。你一生參禪，禪既不悟，及乎看教，教又不明，弄到如今，念頭未死，又要說幾句禪，又要說幾句教，又要寫幾箇字，又要做幾首詩情挂兩頭，念分四路，祖師道，毫釐繫念，三途業因。瞥爾情生，萬劫羈鎖。你卻志無決定，情念多端。因此多端，間斷正念，然則一念間斷之心，便是三途羈鎖業也。又且守護戒根，志不決定，或因身口，念念馳求，教中道，寧以洋銅灌口，不可以破戒之口，受人飲食。寧以熱鐵纏身，不可以破戒之身，受人衣服，況因諸戒不嚴，邪心妄動。因此妄動，間斷專修，然則一念間斷之心，何止熱鐵洋銅業也。又且斷除憎愛，志不決定，每於虛名浮利，自照不破。名利屬我，便生貪愛，名利屬他，便生憎妒。古人云，貪名貪利，同趨鬼類。逐愛逐憎，同入火坑。你卻因此愛憎，間斷淨土，然則一念間斷之心，便是餓鬼火坑業也。第三取驗者，既學專修，當求靈驗。你如今髮白面皺，死相現前。知道臨終，更有幾日。須在目前，便要見佛。只如盧山遠法師，一生之中，三度蒙佛摩頂，又如懷感法師，稱念佛名，便得見佛。又如少康法師，唱佛一聲，眾見一佛從口飛出，唱佛十聲，則有十佛從口飛出，如貫珠焉。此等靈驗，萬萬千千，你若心無間斷，見佛不難。間斷心生，決不見佛。既不見佛與佛無緣，既無佛緣，難生淨土。淨土不生，必墮惡道，然則一念間斷之心，便是三途惡道業也，戒之戒之。如上三策，當自痛鞭。使其念不離佛，佛不離念、感應道交，現前見佛。既見樂邦之佛，即見十方諸佛。既見十方諸佛，即見自性天真之佛。既見自性天真之佛，即得大用現前。然後推其悲願，廣化一切眾生，此名淨土禪，亦名禪淨土。也。然則永明所謂有禪有淨土，猶如戴角虎。現世為人師，來生作佛祖。豈不驗於此哉。勉之勉之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a088">
    </a>
    <span style="color:#333399">
     ◎念佛法門（蕅祖開示）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土或問
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛法門，別無奇特，只深信力行為要耳。佛云，若人但念彌陀佛，是名無上深妙禪。天台云，四種三昧，同名念佛，念佛三昧，三昧中王。雲棲云，一句阿彌陀佛，賅羅八教，圓攝五宗。可惜今人，將念佛看做淺近勾當，謂愚夫愚婦工夫。所以信既不深，行亦不力，終日悠悠，淨功莫剋。設有巧設方便，欲深明此三昧者，動以參究誰字為向上。殊不知現前一念能念之心，本自離過絕非，不消作意離絕。即現一句所念之佛，亦本自超情離計，何勞說妙譚玄。祇貴信得及，守得穩，直下念去，或晝夜十萬，或五萬三萬，以決定不缺為準。畢此一生，誓無變改。若不得往生者，三世諸佛便為誑語。一得往生，永無退轉，種種法門，咸得現前。切忌今日張三，明日李四。遇教下人，又思尋章摘句。遇宗門人，又思參究問答。遇持律人，又思搭衣用缽。此則頭頭不了，帳帳不清。豈知念得阿彌陀佛熟，三藏十二部極則教理，都在裡許。千七百公案，向上機關，亦在裡許。三千威儀，八萬細行，三聚淨戒，亦在裡許。真能念佛放下身心世界，即大布施。真能念佛，不復起貪瞋癡，即大持戒。真能念佛，不計是非人我，即大忍辱。真能念佛，不稍間斷夾雜，即大精進。真能念佛，不復妄想馳逐，即大禪定。真能念佛，不為他歧所惑，即大智慧。試自簡點，若身心世界猶未放下，貪瞋癡念猶自現起，是非人我猶自挂懷，間斷夾雜猶未除盡，妄想馳逐猶未永滅，種種他歧猶能惑志，便不為真念佛也。要到一心不亂境界，亦無他術。最初下手，須用數珠，記得分明，刻定課程，決定無缺。久久純熟，不念自念，然後記數亦得，不記亦得。若初心便要說好看話，要不著相，要學圓融自在，總是信不深，行不力。饒汝講得十二分教，下得千七百轉語，皆是生死岸邊事。臨命終時，決用不著，珍重。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a089">
    </a>
    <span style="color:#333399">
     ◎邪見
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    寶王三昧念佛直指
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    行人欲生彼國，出離生死，先當深識求生彼土真妄之心。且謂如是極樂世界，為是在境，為是在心，若在於心，但有虛想，無土可生。若在於境，雖然生處，又復失心。若謂心境二俱求生，則我身心是一，寧生兩處。若謂心境是一，一心求生，則自今心境宛爾，難說是一。又極樂娑婆，淨穢不同，況是世尊垂教，敕令捨穢求淨，一義奚得，四句既不可求，或謂處處皆是西方極樂，或謂心淨則是極樂，或云極樂不離這箇，若作此解，皆名邪見。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a090">
    </a>
    <span style="color:#333399">
     ◎西方即我真心
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    寶王三昧念佛直指
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若謂極樂在心，即便妄認此心住在我今身中，既在身中，但名求心，何名求生。豈我世尊不知極樂在心，而說在西方十萬億國土之外耶。又豈不能指說內心，而但能說外境耶。今西方極樂世界阿彌陀佛，現在說法，實境宛然。此是聖人誠言，焉敢不信，而不知此緣影心外之極樂，正即是我真心，我此真心，如彼大海不增不減，而汝妄謂為境。汝謂極樂在緣影心，此緣影心，如海一漚，生滅全妄，而汝妄謂為心。汝若固執妄見，不信外有極樂，信在汝緣影心內者，汝緣影心無體，不可以心求生於心。而不知彼極樂雖在西方，西方即我真心，真心無性，即彼名體，以顯我心。名體本空，亦即我心而示其相心境一體，生佛同源，求彼佛，即求自心，非外求也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a091">
    </a>
    <span style="color:#333399">
     ◎生佛互感，三昧乃成
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    寶王三昧念佛直指
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    極樂國土，非依緣影妄心。又彼彌陀色身，非在眾生陰體。若向我今四大緣影身心中，求本性自己之佛，不求西方極樂之佛，則妄心生滅，佛亦生滅。佛生滅故，三昧不成。縱求有得，但成生滅之佛，還生生滅之土，不成正行。經云，以輪迴心，生輪迴見，彼圓覺性，亦同輪轉，即此義也。若欲離諸妄見，直生彼者，但求西方十萬億國土外極樂彌陀之佛，以稱性妙觀，如實觀之，使彼如來本覺相好於彼顯現，合我眾生始覺真心，於此發明始本相冥，生佛互感。三昧乃成，正行斯立。不生滅土，始可生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a092">
    </a>
    <span style="color:#333399">
     ◎以圓妙三觀釋十六觀經要旨
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    寶王三昧念佛直指
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫三觀者，一念即空即假即中也，自我如來恢揚，至於智者妙悟。所謂空則一切皆空，假則一切皆假，中則一切皆中，俱破俱立，俱非破立，圓融絕待，難議難思，統諸部之玄門，廓生佛之境智，極萬法之源底，顯淨土之圓修，念佛三昧，非此法門，則有所未盡也。四明大師發揚妙旨，以諭後學，今悉用其語，求生淨土，雖不外乎世間小善，及彼事想，若非以大乘圓妙三觀法門，釋彼十六觀經奧旨，使人開解起行，何由必生，十六觀者，初觀落日，所以先標送想向彼佛也。初心行人，雖了根塵皆是法界，而心想贏劣，勝境難現，是故如來設異方便，即以落日為境，想之令起觀中之日，圓人妙解，知能想心，本具一切依正之法，今以具日之心，緣於即心之日，令本性日，顯現其前。斯乃以法界心，緣法界境，起法界日。既皆法界，豈不即空假中。此猶總示，若別論三觀成日功者，以根境空寂，則心日無礙。以緣起假立，故累想日生，以其心日皆法界，故當體顯現。日觀既成，則三觀同在一心。非一非三，而一而三，不可思議。日觀既爾，餘觀例然，應知十六，皆用即空假中一心三觀以為想相之法。次觀清水，復想成冰，良以彼土琉璃為地，此地難想，且今想冰，冰想若成，寶地可見。如上且以所見落日及冰以為方便。次觀地，觀樹，觀池，及以總觀樓地池等，已上六觀，皆所以觀彼土之依報也，至於觀華座者，為三聖之親依。觀寶像者，類三聖之真體。欲觀於佛，先觀於座，真佛難觀，要先觀像。乃至普觀往生，雜觀佛菩薩等，七觀，皆所以觀彼土之正報也，後三觀者，明三輩九品之人自此而生彼也，既然修因不同，是故感果差降。今亦觀者，為今行人識別三品優劣，捨於中下而修習上品往生故也。然諸觀皆用經所示相，憶持在心為所觀境，仍了自心本具此法，託境想成，發明心目，又經題云佛說觀無量壽佛經者，佛是所觀勝境，舉正報以收依果，述化主以包徒眾。觀雖十六，言佛便周，則當但觀彼佛也。欲觀彼佛者，則當先觀彼佛如虛空量端嚴微妙廣大色身。一一身分，八萬四千相，一一相中，八萬四千隨形好，一一好中，八萬四千光明，一一光明之中，一一世界海，彼世界海中，一切十方諸佛菩薩聲聞緣覺僧眾，一一微妙廣大，不可具說，但當憶想，令心眼見。見此事者，即見十方諸佛，以見諸佛故，名念佛三昧。作是觀者，名觀一切佛身，以觀佛身故，亦見佛心，佛心者，大慈悲是。以無緣慈攝諸眾生，作此觀者，捨身他世，生諸佛前，得無生忍，又云，觀無量壽佛者，從一相好入。但觀眉間白毫，極令明了。見眉間白毫者，八萬四千相好自然當現。見無量壽佛者，即見十方無量諸佛。得見無量諸佛故，諸佛現前授記，是為遍觀一切色身相，故知十六妙觀，以觀佛為要，八萬相好都想難成，故令但觀眉間毫相如五須彌，此想若成，八萬皆現，此為要門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a093">
    </a>
    <span style="color:#333399">
     ◎何相而觀如來
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    寶王三昧念佛直指
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大乘行人，知我一心，具諸佛性。託境修觀，佛相乃彰，今觀彌陀依正為緣，熏乎心性。心性所具極樂依正，由熏發生，心具而生，豈離心性，全心是佛，全佛是心，終日觀心，終日觀佛其旨明矣。又應了知，法界圓融不思議體，作我一念之心，亦復舉體作生作佛，作依作正，作根作境，一心一塵，至一極微，無非法界全體而作，既一一法全法界作，故趣舉一，即是圓融法界，全分既全，法界有何一物不具諸法，以一切法，一一皆具一切法故。是故今家立於唯色唯香等義。又云，毘盧遮那，遍一切處，一切諸法，皆是佛法，所謂眾生性德之佛，非自非他，非因非果，即是圓常大覺之體，故知果佛圓明之體，是我凡夫本具性德，故四三昧，通名念佛。若此觀門，託彼安養依正之境，用微妙觀，專就彌陀，顯真佛體，雖託彼境，須知依正，同居一心。心性周遍，無法不造，無法不具。若一毫法從心外生，則不名為大乘觀也。又仁王般若經云，佛問波斯匿王，汝以何相而觀如來，王言，觀身實相，觀佛亦然。無前際中際後際，不住三際，不離三際。不住五蘊，不離五蘊。不住四大，不離四大。不住六處，不離六處。不住三界，不離三界。乃至非見聞覺知，心行處滅，言語道斷，同真際，等法性，我以此相觀如來身。佛言，應如是觀，若他觀者，名為邪觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a094">
    </a>
    <span style="color:#333399">
     ◎淨土指訣—此二門精進修行，念佛三昧必定成就
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    寶王三昧念佛直指
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    行人，了知此土實苦，彼土實樂。雖聞觀慧法門，圓融微妙，而直見二土儼然，皆即實境。非如淺信之人，謂彼土心有則有，心無則無，光影幻化，虛妄不實，處處皆是西方等解，深知彼土，亦如此土端確的實而無謬誤，若人能具此智，不為世間一切邪解偏見，諸惡知識之所回轉，則當正觀二土苦樂淨穢。於其境上，生二種心，以為方便，非此二心，不能生彼。何謂二心，一者厭離心，二者忻樂心，於此娑婆生厭離故，則能隨順釋迦所說折門，於彼極樂生忻樂故，則能隨順彌陀所示攝門，以此二門，精進修行。念佛三昧，必定成就。何謂折門，以聞如上所說極樂勝妙，則應如理觀察此娑婆世界皆苦，無一樂者。三途地獄，日夜燒然。餓鬼旁生，不可堪忍。修羅忿戰。人處何安。根塵與八苦交煎，因果共四生昇墜。時有寒暑，境是沙泥。晝夜推遷，無常不住。又復受身臭穢男女異形。所需衣食，艱難麤惡。壽命不永，眾苦相生。縱有生於天宮，報盡還歸極苦，又不知人中樂即是苦，親正是怨。顛倒攀緣，不求出路。從業致業，展轉不休。如是苦惱，不可具陳。故當厭離也。何謂攝門，行人聞說娑婆實苦如是，則於彼土西方極樂生大忻樂，彼極樂土，寶地寶池，無三惡道。莊嚴妙勝，超過十方。無寒暑晝夜推遷，無生老病死結業。純男無女，蓮華化生。衣食自然，能成法喜。壽命無量，身光莫窮。聞法音則應念知歸，觀相好而剎那悟道。如是種種，快樂無量，得名極樂。故當忻樂也。若能於此二門，精進修習，日夜不休，隨順佛教於此土聲色諸境，作地獄想，作苦海想，作火宅想，於諸寶物，作苦具想，飲食衣服，如膿血鐵皮想，於諸眷屬，作夜叉羅剎噉人鬼想，況復生死不住，長劫奔跋，實可厭離。於知識若經卷中，聞彼佛願力，國土莊嚴，於念念中，稱彼理趣，生安隱想，生寶所想，生家業想，解脫處想，彌陀如來菩薩僧眾，如慈父想，如慈母想，生接引想，生津梁想。於怖畏急難之中，稱名即應，功不唐捐，剎那便至速來救護想，應念出離想。如是功德無量，實可忻樂。若於此折門不能修行，厭離不深，則娑婆業繫不脫，若於彼攝門不能修行，忻樂不切，則極樂勝境難躋，是以行人欲生淨土，成就念佛三昧。當齊修二門，為發行最初一步也，若不修此二門，雖了觀慧之旨，但成虛解，縱欲生彼，以不忻厭，無因可得。若能修此二門，不識觀慧之旨，雖可生彼，但事想故，位非上輩。若能熾然忻厭，圓修觀慧，既生而復上品者矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a095">
    </a>
    <span style="color:#333399">
     ◎珍地左券—十大礙行
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    十大礙行
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    詳夫一心平等，體性無虧，眾生雖纏綿於業識之中，靡不有出塵之志。方欲究道，魔境先彰。一事虧心，萬善俱失。成小敗廣，得者還稀。況乎物欲交傾，死生遷變，遞相倣效，易地皆然。使我如來於三大阿僧祇劫，捨無數頭目髓腦，國城妻子，身肉手足，戒忍精進，承事知識，不惜身命，修行道品所得法門。因茲障礙，退其心故，一旦在我而滅，可不痛傷。我今既為釋迦之子，不以力爭。坐令法界群有，永失慧目，甚於割切身肉也。是故我今依經，創立十種大礙之行，名十不求行人雖不故願於礙，但於此間，或不得已，有一切障礙現前之時，俾我身心先居礙中，而眾魔諸惡障礙之境，不能侵我，不能障我。譬如金火同鑪，火雖欺金，金必成器，其十種大礙之行，今當說，一念身不求無病。二處世不求無難。三究心不求無障。四立行不求無魔。五謀事不求易成。六交情不求益我。七於人不求順適。八施德不求望報。九見利不求霑分。十被抑不求申明。此十種大礙之行，攝一切諸礙，惟上智者堪任。中下之人，不敢希冀。若有得聞此十句義，於諸礙中，一一皆能照察覺悟，省身體道，持之不失，則能入諸魔界，不為群魔退轉其心，循諸色聲，不為色聲惑亂其志，乃至憎愛利名之境，人我得失之場。我心先居礙中，彼礙豈能為礙。礙若無礙，則於道行尚可直進，何況得於自然無礙之境，道豈不可進哉。譬如高崖之木，雖久早如焚，尚不改其秀色，何況雨澤滂霈，而又加於三春之令，豈不敷榮茂實者乎，又如根缺之人，運用雖艱，而於求食之計，有不勝之巧。若以求得之計，移之於求道，豈在礙不能行道乎。當知此礙，即是一切眾生大善知識，亦是一切眾生良佑福田，可以了死脫生，可以超凡入聖，於諸世間所有美味上服，金剛珠玉，一切眾寶所不能及。是故若非以礙為通，則於非礙。反成為礙。何以故，身無病，則貪欲乃生。世無難，則驕奢必起。心無障，則所學躐等。行無魔，則誓願不堅。事易成，則志存輕慢。情益我，則虧失道義。人順適，則內必自矜。德望報，則意有所圖。利霑分，則癡心必動。抑申明，則人我未忘。以是義故，則知十無礙道，能生是過，及成如是一切不吉祥事，為障道因緣。何以故，貪欲生，必破戒退道。驕奢起，必欺厭一切。學躐等，必未得謂得。願不堅，必未證謂證。志輕慢，必稱我有能。虧道義，必見人之非。內自矜，必執我之是。意有圖，必華名欲揚。癡心動，必惡利毀已。存人我，必怨恨滋生。是十種過，從凡妄生。皆名邪見。展轉生起無量惡法，遍虛空界，必令眾生，墮於地獄。豈可於此，不生敬慎。若能體茲礙境，識病因緣，知病性空，病不能惱。了難境界，體難本妄，難亦奚傷。解障無根，即障自寂，障不為礙。達魔妄有，究魔無根，魔何能嬈。量事從心。成事隨業，事不由能。察情有因，於情難強，情乃依緣。悟人處世，觀人妄為，人但酬報。明德無性，照德非常，德亦非實。世利本空，欲利生惱，利莫妄求，受抑能忍，忍抑為謙，抑何傷我。是故大聖化人，以病苦為良藥。以患難為解脫。以障礙為逍遙。以群魔為法侶。以事難為安樂。以弊交為資糧，以逆人為園林。以施德為棄屣。以疏利為富貴。以受抑為行門。如是則居礙反通，求通反礙。於此障礙，皆成妙境。故得之與失，自不能知。人奚於中，強生取捨。是以如來於障礙中得菩提道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a096">
    </a>
    <span style="color:#333399">
     ◎三昧寶王
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    十大礙行
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫念佛三昧者，名一行三昧也，蓋彼行人既了深旨，能持一心，唯念彼土，唯憶彼佛，知身土無二，了憶念亦一，乃得名為一行也。雖名一行，亦當以彼一切世出世間無量法門諸功德行以為助道，則往生行疾，是故一切諸行，悉為淨土而修，無別歧路，名一行耳。譬如眾流入海，同得海名，萬善同歸，得名一行。以是義故，則一切念處正勤根力覺道，四弘六度，皆淨土行，乃至彈指之善，及散心念佛，或一稱名，或舉一手，一禮一讚，或一瞻仰，乃至或奉一香一水，一華一燈，一供養具。或一念修習，至於十念，或發一施一戒一忍，禪定智慧，一切善根，迴向極樂願力持故，雖有遲疾，皆得往生，如經所說喻，昔有人以小滴水寄於大海，願不壞不失，不異不竭，雖經多劫，要還原水，其人經多劫已，如寄所取，果得原水，不壞不竭，此亦如是。以小善根，迴向極樂，如寄滴水，雖經異生，善根不失，亦不壞竭，生彼無疑。是以大乘小乘，有漏無漏，散心定善，事想觀慧，皆名一行，悉得往生。惟除外道種性。故云，但辦肯心，必不相賺，又經所謂一稱南無佛，皆已成佛道，良可深信，其有因心未起，善行未立，身心未屈，先期感應者，不可與其同語也。是故釋迦聖主一代至談，有無量三昧，無量解脫，無量行願，總持相應無量法門，唯念佛一門，圓攝無外，悉皆具足，如彼大海，吞納眾流，性無增減、如如意珠，置高幢上，能滿一切眾生願求，體無虧損，此三昧寶王，能攝能具，亦復如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a097">
    </a>
    <span style="color:#333399">
     ◎往生瑞應
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    十大礙行
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    行人因佛捍魔，非止此身安樂，又得三昧成就，天人護助，臨終正念往生。其往生之際。瑞應非一，或天樂盈空，或異香滿室，或光明照體，或寶座現前，或彌陀垂臂親自來迎，或菩薩執臺授手而接，乃至預知時至，正念不謬，諸障忽空，自能沐浴加跌，會眾說法，叉手告別，或更勉人進道，書偈擲筆，合掌而逝，或臨終之後，舉體如生，齒骨數珠，燒之不壞，光燄異常，五色鮮明，祥物於空，盤旋不散，煙所至處，舍利流珠，觸物而生，此耳目之所常有者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a098">
    </a>
    <span style="color:#333399">
     ◎必生淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    十大礙行
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經云，孝養父母，奉事師長，慈心不殺，修十善業，受持三歸，具足眾戒，不犯威儀，發菩提心，深信因果，讀誦大乘，勸進行者，以上每句是一法行，古人各有法訓一章，茲不能述，又復當護人心勿使誇嫌，動用自若，誦大乘經，解第一義，親近善友，請問先覺，不執己見，不引己長，志存忍辱，行當依經，聽聞正法，不毀僧尼，息世雜善，不貪名利，遠離邪惡，處事必忠，將過歸已，深誡綺語，一心不亂，視人如佛，捐棄伎能，唯求往生，身必清淨，如是等無量善行，悉宜修習，能助正道，更能割世染心，於憎愛二境，無諸留難。凝心如一，必生淨土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a099">
    </a>
    <span style="color:#333399">
     ◎稱佛一聲滅八十億生死重罪之義何在
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    十大礙行
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至哉問也，彼世間未悟之人，因子所問，於此三昧必不退轉，直生淨土矣。今世行人，皆謂此說是方便勸進之語，豈知是佛真實之說，必不我欺也。子豈不聞汝於無量劫前，與世尊釋迦牟尼，同為凡夫之義否，而我世尊成道以來，已經爾所塵點劫數，此塵點劫，妙經委明，然我亦於爾所劫中，在凡夫地，漂零六道，造諸結業，不可限量，同佛至今，久遠無異，如此塵劫，安可稱量，假使有人，於一生內，不說餘善，但稱佛名，盡壽聲聲不絕，隨其所稱之名，一一皆滅八十億劫生死重罪，然盡一生以及他生稱佛，滅罪劫數雖多。若比如是極大久遠塵點之劫，正如指上土，欲比大地土耳。豈可謂稱佛名能滅多劫罪故，更無餘劫之業，障我生淨土耶，而不知未滅之罪，劫數長久，無始無際，與佛同壽，實過如是八十億等數量劫外。又如炬火雖熱，欲消大地之雪，豈易融泮。故雖念佛滅罪，未得生者，其義如是，況人長劫造業心堅，念佛片時心弱，退易進難。又況與佛同為凡夫之前，劫數轉倍，乃至煩惱無始，發心在近，罪豈易滅，可不思之。今謂一日至七日，一心不亂，即得往生。及臨命終時，一心不亂，稱佛一聲，即滅八十億劫生死重罪。乃至極惡逆人，臨終獄火相現，能稱十念，悉生淨土者，蓋仗我稱佛名號，滅罪威神一隙之功，承佛速疾救護。大願之力譬如壯士正戰墮圍，臨危倉卒之際，得一勇夫，與之強弓銳刃，良馬善策，即便猛發其志，踊身馬上，奮揚威武，努力揮挽，突圍而出，戰勝獲功，偃寇施恩。歸奉其主，永享豐樂，此亦如是。彼佛接引生極樂國，其義若此，故云稱佛一聲，滅八十億劫生死重罪。非謂如今念佛人，今日三，明朝四，且猶且豫。或見目前些兒聲色境界，便被牽拽將去，全無把捉，與不曾念者一般，欲因一稱之中，真實滅多劫罪，使便不為障，即生淨土，其可得乎。然如此念者，聲聲非不滅如是劫數罪，但因初心緩故，報生亦緩，止可作他世生緣耳。或能稱念不息，雖成聚露成流之功，豈得與前說較優劣速疾哉。若人精進，能如前說，生猶反掌，如箭取的，決無不中。故知散心念者，及雖志誠未離妄想者，或被如是劫外之罪所障，但報在他生，不能即應其功，若勵聲竭志勇猛念者，既滅爾所劫罪，由勇疾力，餘劫之罪，不為障礙便得十念成就，往生淨土。此義瞭然可見，決定無疑，豈可因悠悠念佛之人，依舊業識茫茫，死時如落湯螃蟹，而疑佛為妄語，但是勸進之說哉。故知佛力廣大，遍覆一切時處，能攝我小善，入佛大願，使同一味。拔諸眾生置安樂地，使一切劫罪皆得消滅，何止滅八十億劫之罪耶。如是稱佛功德，實難可測，大乘圓頓橫超直截之旨，於斯可見。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又稱佛屬口，惟論其功。念佛在心，乃彰其德。論功則在我不倦。彰德乃見佛現前。二義不同，優劣可見。口稱尚爾，況心念乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a100">
    </a>
    <span style="color:#333399">
     ◎一真法界
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一真法界，即眾生本有心性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    得意為言，即性具，是性體性量。性體離過絕非，即性具十界離過絕非。性體體性堅凝，清淨無染，不生不滅，常住不壞，性具十界亦然，性量豎窮橫遍，無盡無盡，無量無量，性具十界亦然。正報五陰，同性體性量，清淨周遍，依報國土亦然。此之三法，亦名三諦，性體即中諦，性量即真諦，性具即俗諦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a101">
    </a>
    <span style="color:#333399">
     ◎三身四土，由心變造
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華嚴經云，能隨染淨緣，具造十法界。謂真如性中所具九法界，能隨染緣，造事中九法界，真如性中所具佛法界，能隨淨緣，造事中佛法界。所以能者，正由性具，性若不具，何所稱能。天台家言，並由理具，方有事用，此之謂也。是知事中十法界三身四土，悉由真如隨緣變造，既曰真如不變隨緣，隨緣不變，則事中染淨身土，當體即真，無一絲毫可加損於其間者。楞嚴經云，見與見緣，并所想相，如虛空華，本無所有，此見及緣，元是菩提妙淨明體是也。若然，則娑婆極樂，此世眾生，當生九品，彌陀已成吾心當果，悉由心性之所變造。心具而造，豈分能所，即心是佛，即佛是心，即心是土，即土是心，即心是果，即果是心，能造因緣，及所造法，當處皆是心性，故明此宗而求生樂土者，乃生與無生兩冥之至道也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a102">
    </a>
    <span style="color:#333399">
     ◎介爾之心，居於方寸，何能包許遠佛土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    介爾之心，昧者謂小達人大觀，真妄無二，蓋此妄心，全性而起，性既無邊，心亦無際性如大海，心如浮漚。全海為漚，漚還匝海。蓋真如不變隨緣，隨緣不變。既曰隨緣不變，豈可以真妄而局大小哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a103">
    </a>
    <span style="color:#333399">
     ◎才舉心念，即便圓成
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋諸佛乃悟眾生心內諸佛。眾生乃迷諸佛心內眾生。所以悟者，悟眾生本具性體性量性具也。所以迷者，迷諸佛所證性體性量性具也。心性之妙，豈受其迷，迷而不迷，斯言有在，故眾生本有性體，即諸佛所證法身。性量即報身，性具即應身，四智十力四無所畏十八不共等功德，會合可知。故古德云，諸佛心內眾生，塵塵極樂。眾生心內諸佛，念念證真。故彌陀即我心，我心即彌陀未舉念時，早已成就。纔舉心念，即便圓成。感應道交，為有此理。故念佛人，功不唐捐。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a104">
    </a>
    <span style="color:#333399">
     ◎唯心念佛法門（解脫長者示善財）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十萬億佛土不遠，而彈指頃不近。以心法無形，貫滿十方，無遠近故。娑婆眾生，耳根最利，非五根所能及。試於耳根中觀之，如危樓百尺，洪鐘在□，遙杵一擊，聲聞百里，聲既不來，耳亦不往。聲聞同時，歷歷現前。詎非唯心之明驗乎。非唯土是唯心。而土中之佛，亦唯心現，故無量壽經云，佛告阿難，汝起整衣服，合掌恭敬，禮無量壽佛，阿難稟教，正面西向，五體投地，即見無量壽佛，放大光明，普照一切諸佛世界，威德巍巍，如須彌山，高出一切諸世界上，此會四眾，一時悉見，彼見此土，亦復如是。夫禮拜之頃，舉念即見阿彌陀佛，放光普照者，是亦唯心之明徵也。又解脫長者，示善財唯心念佛法門云。我欲見安樂世界阿彌陀佛，隨意即見，乃至云，然彼如來不來至此，我身亦不往詣於彼，知一切佛，及與我心，悉皆如夢如影，如幻如響，我如是知，如是憶念所見諸佛，皆由自心。夫由自心者，一法界心也。既云知一切佛，及與我心，悉如夢等，則若佛若心，皆從一法界真心現起，當體寂滅，故無來往也。清涼國師云，既了境唯心，了心即佛。故隨所念，無非佛矣。況無境非心，無心非佛，加以志一不撓，精詣造微。佛應克誠，於何不見。問，即佛之心，為如夢心，為法界心，答，達得心佛是夢，則當處寂滅，即法界心，非有二也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a105">
    </a>
    <span style="color:#333399">
     ◎真如本體離一切相，云何復說體有如是種種功德
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    西方依正莊嚴，皆性功德者。起信論云，復次真如自體相者，一切凡夫聲聞緣覺菩薩諸佛，無有增減。非前際生，非後際滅。從本已來，自性滿足一切功德。所謂自體有大智慧光明義故，遍照法界義故，真實識知義故，自性清淨心義故，常樂我淨義故，清涼不變自在義故，具足如是過於恆沙，不離，不斷，不異，不思議佛法，乃至滿足無有所少義故，名為如來藏，亦名法身。雖有此諸功德義，而無差別之相，等同一昧，唯一真如云云。由此觀之。西方極樂世界，依正二報，功德莊嚴，如彌陀經中，珠網麗天，瓊林矗地，池流八德，蓮吐四光，天樂韻於六時，祴華散於億剎，化禽演道品，風樹傳法音，如是等無量功德，皆是極樂國土依報莊嚴也。又如相好八萬，舉光明以遍收，功德喻沙，言壽命以統括。成佛十劫，簡過未以釋疑。聲聞皆發大心，菩薩多居補處。生者咸歸於定聚，趣途即預於阿鞞。如是等無量功德，皆是壽尊一佛二菩薩，及海會眷屬等正報莊嚴也。如上依正二報無量功德，原非他物，乃是真如體上本有之性功德。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a106">
    </a>
    <span style="color:#333399">
     ◎諸佛各有願力，攝受眾生，何以不念十方諸佛，而偏念西方阿彌陀佛，求生極樂（佛佛同體）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以諸佛如來同一法身。念阿彌陀佛，即是念十方諸佛。故一稱彌陀萬德洪名，而十方諸佛一時齊現。何以故，同一法界身故。故華嚴經云，一切如來一法身，真如平等無分別。又云，一切諸如來，同共一法身。一心一智慧，加無畏亦然。以此觀之，若稱阿彌陀佛，而諸佛不現前，則阿彌陀佛非法界身，以有身外諸佛故。阿彌陀佛既是法界身，則諸佛何以不現前。以是知行人至心稱念阿彌陀佛，而諸佛現，復何疑乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a107">
    </a>
    <span style="color:#333399">
     ◎心佛同一體
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我現前感佛之心，是法身真我。而所感之佛，即我法身。即感即應，無前後也。何以故，以心佛同體，感應一時。感是我心之感，應是我心之應也，是以阿彌陀佛居法身地，與法界眾生心心相照，吻然契合，無二無別。行人能以信行願感之，當處現前，不爽毫髮也。唐解脫和尚，五臺縣人，姓邢氏，七歲出家，初從慧超禪師，超器之。後於五臺專誦華嚴，依經作觀，求見文殊，文殊現身誨云，汝不須禮覲於我，應自悔責，必當大悟。因反求，乃大悟。感諸佛現身，說偈曰，諸佛寂滅甚深法，曠劫修行今乃得。若能開曉此法眼，一切諸佛皆隨喜。解脫問，寂滅之法，若為可說，得教人耶，諸佛即隱。復有聲告曰方便智為燈，照見心境界，欲究真實法，一切無所見。以此觀之，諸佛與文殊解脫，同一法性，解脫以真誠心，求見文殊，而文殊現。感諸佛，而諸佛應，念佛行人求見阿彌陀佛，亦復如是。心外無佛，佛外無心感應道交，炳然齊現也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a108">
    </a>
    <span style="color:#333399">
     ◎臨終在定之心，即淨土受生之心
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土生無生論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天台智者大師云，臨終在定之心，即是淨土受生之心，是因中有果也。華開見佛，悟無生忍，繁興萬行，塵剎利生，是果中有因也。世間草木之華，或先華後果，或先果後華，唯蓮華，華果同時。華中有蓮，是因中有果也。蓮中有蔤，是果中有因也。因果互具，三際一時。故華嚴經，一切處文殊師利說偈云，一念普觀無量劫，無法無來亦無住。如是了知三世事，超諸方便成十力。故淨業行人，當拳拳致意于末後臨終一念，驀直而去，永無後念，如此成就，始是生淨土之明驗也。智度論云，臨終少時，能勝終身修行之力。以猛利故，如火如毒。唯恐其障緣現前，此一念不成就耳。故行願品，普賢菩薩教行人預發願云，願我臨欲命終時，盡除一切諸障礙，面見彼佛阿彌陀，即得往生安樂剎。又淨名經，文殊菩薩問維摩詰云，生死有畏，菩薩當何所依，維摩詰言，菩薩於生死畏中，當依如來功德之力。夫菩薩於生死畏中，尚須依如來功德。況博地凡夫，而欲自恃天真，作增上慢人，非自賺乎。然如來功德無量，略具於觀無量壽佛經。淨業行人，但能隨念其名字，及相好光明壽量等，少分功德，倘不能久持，但一念頃專心瞻仰，而五畏一時可息，不特生死畏也。故華嚴云，若念如來少功德，乃至一念心專仰。諸惡道怖悉永除，智眼於此能深悟，如子依母則得大安樂也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a109">
    </a>
    <span style="color:#333399">
     ◎愛不重不生娑婆，念不一不生極樂（刮翳眼之金錍，治膏肓之聖藥）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土法語
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫修行法門，乃如來對病之良藥也。藥隨病廣，數逾恆沙，求其至捷徑，最簡要者，莫勝於念佛求生淨土法門。可謂速出生死之玄關，疾成覺道之祕訣也。蓋凡修行，求出離生死，須仗三種力，一自力，二他力，三本有功德之力。若惟務自修，悟明心地，裂無明網，出愛欲河，成佛作祖，謂之自力。是為沒量好漢，真大丈夫。如佛在世，及正法中諸大菩薩聲聞緣覺，及諸大祖師，是其人也。若像末之世，去古既遠，根器譾劣。有雖修而不悟，悟而不精，內照似脫，對境仍迷，縱使不迷，猶然坯器。菩薩有隔陰之昏，初果有入胎之昧。方之博地，安免隨流。此自力之無功，出塵之不效，一錯百錯，實可寒心。是以諸佛菩薩，曲垂方便，又有仗他之法門興焉。此之法門，經論發明，其品亦夥，求其苦口叮嚀，極言稱歎。列祖弘通，人心崇奉。惟極樂世界念佛一門為究竟。可謂言言闡唯心淨土之心宗，句句演本性彌陀之妙法。悟此者，達生心與佛心平等，心土與佛土無差。修此者，獲妙觀與妙境相符，自力與他力兼濟，況本有功德之力，無始性具者，因此以全彰。曠劫積累者，藉之而頓發。故得娑婆報滿，淨土現前，蓮華化生，不迷生陰，一入永入，更不退轉。故曰眾生生者，皆是阿鞞跋致，其數甚多。比夫在娑婆而入道，歷塵境之麤強。險難惡道，無處不有，固不侔矣，然而說之匪難，行之為難。行之匪難，心要為難。此昔人之所誡，在我輩之當遵。若求其為吾真切教誡，莫要乎楊次公之兩言。謂愛不重不生娑婆，念不一不生極樂。夫念佛以一其心，懇切持名，專志不亂，此吾所當盡心者。然或忘之而不能念，念之而不能一，無他，為情愛之所牽也。夫輕愛以杜其妄，斬斷情根，脫離愛網，此吾所當盡心者。然或念之而不能忘，忘之而不能盡，此無他，為念心之不能一也。故念佛求生淨土之人，尋常有娑婆一愛之不輕，則臨終為此愛之所牽，而不得生，矧多愛乎。即極樂有一念之不一，則臨終為此念之所轉，而不得生。矧多念乎，蓋愛之所以為愛者，有輕焉，重焉，厚焉，薄焉，正報焉，依報焉，歷舉其目，則父母妻子，昆弟朋友，功名富貴，文章詩賦，道術技藝，衣服飲食，屋室田園，林泉花卉，珍寶玩物，種種妙好，不可枚盡。大而重於泰山，小而輕於鴻毛。有一物之不忘，愛也。有一念之不遺，愛也。有一愛之存於懷，則念不一。有一念之不歸於一，則不得生。嗚呼，愛不重不生娑婆，念不一不生極樂，此兩語，可謂刮翳眼之金錍，治膏肓之聖藥。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a110">
    </a>
    <span style="color:#333399">
     ◎杜境有道乎
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土法語
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    或問。輕愛有道乎，曰，輕愛莫要乎一念。又問，一念有道乎，曰，一念莫要乎輕愛。或者莞爾謂曰，師言首鼠兩端，似無主正，俾學者乎何從，曰，非兩端也，欲明一念之所以也，蓋念之所不能一，由散心異緣之使然。散心異緣，又由逐境紛馳之使然。故娑婆有一境，則眾生有一心。眾生有一心，則娑婆有一境。故曰，心生故，種種法生，法生故，種種心生，聚緣內搖，趣外奔逸，心境交馳，塵沙莫盡。愛苟不妄，念能一乎。故欲一其念者，莫若輕其愛。欲輕並愛者莫若一其心。一其心者，莫若杜其境。眾境皆空，則萬緣都寂。萬緣都寂，則一念自成。一念若成，則愛緣俱盡。故曰，欲一其念，莫若輕愛。欲輕其愛，莫若一念。蓋愛之與念，勢不兩立。若日月之代行，明暗之相背也。或曰，杜境有道乎，曰，余所謂杜境者，非屏除萬有也。亦非閉目不觀也。將即境以了其虛，會本以空其末也。正以萬法本自不有，有之者情。故情在物在，情空物空。物空而本性現，本性現而萬法空，萬法空而情念息。自然而然，非加勉強。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a111">
    </a>
    <span style="color:#333399">
     ◎預知時至
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土法語
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若口稱佛名，繫心在緣。聲聲相續，心心不亂。設心緣外境，攝之令還。此須生決定心，斷後際念。撥棄世事，放下緣心，使此念心漸漸增長。從漸至久，自少至多。若一日二日，乃至七日，畢竟要成一心不亂而後已。此事一心也。苟得此已，則極樂之淨因成就，而垂終之正念必然。身無病苦，不受惡纏。預知時至，身心歡喜。吉祥而逝，坐脫立亡。親見彌陀，垂光接引。若理一心者，此無他法，但於事一心中，念念了達能念之心，所念之佛，三際平等，十方互融，非空非有，非自非他，無去無來，不生不滅，現前一念之心，便是未來淨土之際，念而無念，無念而念，無生而生，生而無生。於無可念中，熾然而念，於無生中，熾然求生，是為事一心中明理一心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a112">
    </a>
    <span style="color:#333399">
     ◎微妙助行
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    淨土法語
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    助行亦有二，一者世間之行。如孝順父母，行世仁慈，慈心不殺，具諸戒律，凡是一切有利益之事，若能回向西方，無非助道之行。二者出世之行。如六度萬行，種種功德，讀誦大乘，修諸懺法，亦須以回向心而修之，無非淨土助行。更有一種微妙助行，當於歷緣對境，處處用心，如見眷屬，當作西方法眷之想，以淨土法門而開導之。令其輕愛以一其念，永作將來無生眷屬。若生恩愛想時，當念淨土眷屬無有情愛，何當得生淨土，遠離此苦。若生瞋恚時，當念淨土眷屬無有觸惱，何當往生淨土，得離此苦。若受苦時，當念淨土，無有眾苦，但受諸樂。若受樂時，當念淨土之樂，其樂無央。凡是所歷緣境，皆以此意而推廣之。則於一切時處，無非淨土之助行也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a113">
    </a>
    <span style="color:#333399">
     ◎兩般人，於淨土法門，必不能入
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    禪者執悟門，矜自力，視念佛不啻依草附木，搖尾乞鄰。儒者咀名理，豔清言，視念佛不啻臭腐殘餿，食唾欲嘔。此兩者，一長眙深瞫，而不見睞毛，一如覓龍肝鳳髓，而厭棄本分茶湯也，何從接而入哉。儻冀其入，須向此人眼底盤踞鴟蹲，揚聲大呼，使其睒晹失據或俟枵腹垂涎時，進以簞食豆羹，使其饞□厭足，然非尋常禪者儒者及念佛者可能也。禪能滅卻正法眼藏，灼見永明楚石用處，儒能裂斷文字縛，徹悟君子之道，果造端乎夫婦之知能。然後從而發揮淨土，庶可死兩般人偷心耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a114">
    </a>
    <span style="color:#333399">
     ◎洞了本源，此心即是佛，更于何處覓佛。此心即是土更于何處覓土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    約理而言，世間一蚤一蝨，皆具有如來清淨覺體，無二無別。乃至諸佛成等正覺，證大涅槃，本體未嘗增得一分。眾生墮三途，趨生死海，本體未嘗減卻一分。如如之體，常自不動。生死涅槃，等是妄見。亦無如來，亦無眾生。於此證入，亦無能證之人，亦無所證之法。泯絕心量，超越情有。大地無寸土，佛之一字向何處安著。至於進修法門，於無修證中修證，於無等級中等級，千差萬別。雖位至等覺，尚不知如來舉足下足之處。從上祖師所以呵佛斥教，一切皆遮者，止因人心執滯教相，隨語生解，不悟言外之本體，漫執語中之方便。一向說心說性，說空說幻，說頓說漸，說因說果，千經萬論，無不通曉。及問渠本命元辰，便將經論現成語言抵對。除卻現成語言，依舊茫然無措。所謂數他家寶，己無分文，其或有真實修行之人，不見佛性，辛苦行持，如盲無導，止獲人天之果，不生如來之家。於是諸祖知其流弊，遂用毒手，划其語言，塞其解路，拶其情識。令其苦參密究，逆生滅流，生滅情盡，取捨念空。始識得親生父母，歷劫寶藏。卻來看經看教，一一如道家中事。然後如說進修，以佛知見，淨治餘習，拜空華之如來。修水月之梵行。登陽燄之階級。度谷響之眾生。不取寂證，是謂佛種。正如杲日當空，行大王路，不同長夜趨走，攀荊墮棘。豈謂一悟之後，即同極果。如供奉問岑大蟲，果上涅槃，天下善知識證否。岑曰，未證。奉曰，何以未證。岑曰，功未齊於諸聖。奉曰，若爾，何得名為善知識。岑曰，明見佛性，亦得名為善知識也。弘辨禪師曰，頓明自性，與佛同儔。然有無始染習，故假對治，令順性起用。如人喫飯，不一口便飽。溈山曰，初心從緣頓悟自理。猶有無始曠劫習氣，未能頓淨。須教渠淨除現業流識，即修也，不可別有法，教渠修行趣向。若論諸祖師為人之處，壁立萬仞，大火聚中，觸之即爛，刀槍林裡，動著便創，未曾開口，已隔千里萬里。至機緣之外，平實商量，未嘗盡絕階級，盡遮修行。傳燈錄中，分明詳悉。大慧中峰言教，尤為緊切，血誠勸勉。惟恐空解著人，墮落魔事。何曾言一悟之後，不假修行，頓同兩足之尊，盡滿涅槃之果。後世不識教意，不達祖機，乃取喝佛罵祖，破膽險句，以為行持。昔之人為經論所障，猶是雜食米麥，不能運化。後之人飽記禪宗語句，排因撥果，越分過頭，是日取大黃巴豆以為茶飯也。自誤誤人，弊豈有極。是以纔入此門，便輕十方如來，莫不自云無佛可成，無行可修，見人念佛，則曰自性是佛，見人修淨土，則曰即心是淨土，言參禪，則尊之九天之上，言念佛，則蹂之九地之下，全不思參禪念佛，總之為了生死。同是出苦海之橋梁，越界有之寶筏。事同一家，何勝何劣。參門之中，所悟亦有淺深。念佛之眾，所修亦有高下。如何執定參者即是上根，念者便為中下。自達摩西來立此宗門，已云二百年。後明道者多，行道者少，說理者多，通理者少。今傳燈錄中，如麻似粟，同云入悟，其實迥別。至如般若緣深，靈根夙植，迦陵破卵，香象截流。或見根宗於片言，或顯威用於一喝。一聞千悟，得大總持。或有懷出世之心，具丈夫之志。舍彼塵情，究此大事。不怙小解，惟求實知。臥薪嘗膽。飲冰吞檗。如此三十年四十年後，或遇明師，痛與鍼劄。偷心死盡，心華始開。此後又須潛行密修，銷融餘習。法見尚捨，何況非法。若趙州除粥飯是雜用心。湧泉四十年尚有走作。香林四十年打成一片。兢兢業業，如護頭目。直至煙銷灰滅，自然一念不生，業不能繫。生死之際，隨意自在。詰其所證，恐亦未能超於上品上生之上。何以明之，龍樹菩薩，宗門之鼻祖也。得大智慧，具大辯才，住持佛法。故世尊數百年前，於楞伽會上，遙為授記。然亦不過曰，證初歡喜地，往生安樂國而已。而觀經中上品上生，生於彼間，一剎那頃，亦證初地。今宗門諸大祖師，縱使見離蓋纏，語出窠臼，豈能即過龍樹，龍樹已悟無生無相之義，已具不墮階級之見。而生於安養，與上品上生所證之果正等。則禪門諸人所證，豈能獨過良以上品上生解第一義，還同禪門之悟深信因果，還同禪門之修止是念佛往生別耳。然吾以為禪門悟修之士，既不能取無餘涅槃，同於如來，又不肯取有餘涅槃，同於二乘，必入普賢行願之海。若不捨一身受一身，濟度眾生。則當從一剎至一剎，供養諸佛。既見諸佛，還同往生。究竟與上品上生，止在鴈行伯仲之間，何以高視祖師，輕言淨侶。其或悟門已入，休歇太早，智不入微，道難勝習，一念不盡，即是生死之根，業風所牽，復入胞胎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a115">
    </a>
    <span style="color:#333399">
     ◎悟達之人，業不能繫
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫謂業不能繫，非謂有而不有，正以無而自無。生既隨境即動，死安得不隨業受生。眼前一念瞋相，即是怪蟒之形。眼前一念貪相，即是餓鬼之種。無形之因念甚小，有形之果報甚大。一念之微，識田持之，歷千萬劫，終不遺失。如一比丘，以智慧故，身有光明，以妄語故，口流蛆蟲。一言之微，得此惡果。雖有智慧，終不能消。況今無明煩惱，熾然不斷，欲以相似見解，消其惡業，冀出三途，無有是處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a116">
    </a>
    <span style="color:#333399">
     ◎毗盧遮那淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毗盧遮那淨土者，即諸佛本報國土，十蓮華藏世界海。一一蓮華藏最下世界，皆有十佛世界微塵數廣大剎，清淨莊嚴。一一廣大剎，復有十佛世界微塵數諸小剎圍繞，倍倍增廣。一一華藏世界，皆滿虛空，互相徹入，淨穢總含，重重無盡。如法而論，一草一木，一毛一塵，各各皆具此無盡法界。佛及眾生，無二無別。或曰，此是眾生實報莊嚴，不同權教推淨土於他方，是為實教。或曰，眾生雖具此實報，爭奈真如無性，不能自證。漫漫長夜，無見日期。波波劫海，無到岸期。雖云地獄起妙覺之心，佛果現泥犁之界，其如眼前鐵床銅柱何哉，譬之餓鬼渴死於海邊，貧人數錢於金窟，祇見其虛，何名為實。若非假之方便，由權入實，眾生豈有證毗盧之日也，答曰若約諸佛化儀則可，實相土中，無此戲論。夫毗盧遮那，此云遍一切處。遍一切處，即無量壽表義，豈有勝劣。祇因如來為一分取相凡夫故，說有阿彌陀在於西方。亦如大雲經中阿彌陀佛告一菩薩言，有釋迦在於娑婆世界也。夫當釋迦為主，則釋迦遍一切，而阿彌陀為所遍之一處。當阿彌為主，則阿彌遍一切，而釋迦牟尼為所遍之一處。如一人之身，當自自時，不妨為一切人之他。當他他時，不妨為一切人之自。以是義故，自他不成。自他不成，即自亦遍一切處，他亦遍一切處。豈定有他方可執。是故西方毗盧，非自他故。何以故，毗盧無不遍故。若言權，言方便，即有不遍。有不遍者，毗盧之義不成。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a117">
    </a>
    <span style="color:#333399">
     ◎唯心淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唯心淨土者，直下自證，當體無心，即是淨土。如維摩經云，寶積當知，直心是菩薩淨土。菩薩成佛時，不諂眾生來生其國。深心是菩薩淨土。菩薩成佛時，具足功德眾生來生其國。大乘心是菩薩淨土。菩薩成佛時，大乘眾生來生其國。經文繁多，不能廣引。大約謂欲得淨土，當淨其心。隨其心淨，則佛土淨。夫心是即土之心，土是即心之土。心淨土淨，法爾如故。此語豈非西方註腳。多有執心之士，卑此法門以為單接鈍根者，由於心外見土故也。夫念即是心，念佛豈非心淨。心本含土，蓮邦豈在心外。故知約相非乖唯心，稱心實礙普度矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a118">
    </a>
    <span style="color:#333399">
     ◎痧u淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    恆真淨土者，即靈山會上所指淨土。引三乘中權教菩薩，令知此土即穢恆淨。諸眾信而未見。夫穢性本寂，俗相恆空。本寂故，菩薩居穢常寂。恆空故，菩薩入俗常空。正顯淨義，但以眾生執海難清，識繩易縛。言業本空，則恣情作業。言行無體，即肆意冥行。犯永嘉之所呵，墮善星之所墜。以至生遭王難，死為魔眷者，往往而是。嗟夫，使盡大地皆菩薩，則斯言誠為利益。天下之菩薩少而凡夫多，則斯言之利天下也少，而害天下多矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a119">
    </a>
    <span style="color:#333399">
     ◎變現淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    變現淨土者，如法華經，三變淨土，移諸人天置於他方。維摩經，世尊以足指按地，即時三千大千世界，若百千珍寶嚴飾。此是如來暫令顯現。亦是法爾。然智如鶖子，尚且如盲，劣根眾生，無緣獲見，且人天置諸方外，全無接引之緣。神力暫現還無，詎是恆常之土。豈若安養淨邦，塵劫常住。阿彌慈父，十惡不遺者哉。國土勝劣，居然可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a120">
    </a>
    <span style="color:#333399">
     ◎寄報淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    寄報淨土者。如摩醯首羅天，如來於彼成等正覺。此為實報淨土。起信論云。菩薩功德成滿，於色究竟處，示一切世間最高大身。謂以一念相應慧，無明頓盡，名一切種智。自然有不思議業，能現十方利益眾生。藏和尚云。何故受用報身在此天者。以寄報十王，顯別十地。第十地寄當此天王。即於彼身，示成菩提。然彼天雖云無漏，未若蓮邦直出三界。何以故，在色究竟故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a121">
    </a>
    <span style="color:#333399">
     ◎分身淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    分身淨土者，如涅槃經，佛答高貴德王云，善男子，西方去此娑婆世界，度三十二恆河沙佛土，有世界名曰無勝，猶如西方極樂世界，我於彼土，出現於世。為化眾生故，於此世界現轉法輪。又央掘經，佛謂央掘曰。我住無生際，而汝不覺知。央掘云，若住無生際，何以生於此土。佛云，東方有佛，汝往問之。央掘往問，彼佛答言，釋迦者即是我身，大意謂彼淨土是佛實報，此是分身，雖彰一佛之報境，未具攝化之義。佛分上即有，眾生分上即無，未為殊勝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a122">
    </a>
    <span style="color:#333399">
     ◎依他淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    依他淨土者，如梵網經云，我今盧舍那，方坐蓮華臺。周匝千華上，復現千釋迦。一華百億國，一國一釋迦等者。以初地化百佛剎，則有百葉之華。二地化千佛剎，故華有千葉。若至三地，應現萬葉。四地億葉。次第倍增。為是依他受用身，分示報境，入地乃見。非如蓮池會上，十念眾生，頓見淨佛國土故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a123">
    </a>
    <span style="color:#333399">
     ◎諸方淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸方淨土者。如東方藥師佛，南方日月燈佛，上方香積佛，佛佛各有淨土。諸經所述，不可具載。皆是諸佛實報莊嚴。經中或有以佛神力暫令顯現。或諸大菩薩詣彼供養。緣彼佛未言攝生，故諸眾生亦無緣生彼。即如妙喜世界，釋迦雖記有往生者，未聞無動有普引之言。且其國有鐵圍須彌諸山，及鬼神婦女。當知嚴淨不如安養也。又如藥師如來以十二大願度諸有情，經中亦言有信心者應當來生。稽彼願力，多是解脫一切憂苦，究竟安樂。未若阿彌如來純以念佛，攝一切人往生彼土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a124">
    </a>
    <span style="color:#333399">
     ◎一心四種淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一心四種淨土者，一曰凡聖同居土。二曰方便有餘土。三曰實報無障礙土。四曰常寂光土。一凡聖同居土者，自分二類，初同居穢土，次同居淨土，穢土之中，凡居聖居各二。凡居二者，一惡眾生，即四趣也。二善眾生，即人天也。聖居二者，一實聖即四果，辟支，通教七地，別十住，圓十信後心。通惑雖盡報身猶在，皆名實也。二權聖，謂方便實報寂光土中，法身菩薩，及妙覺佛。為利有緣，應生同居，皆是權也。是等與四趣共住，故名穢土。次同居淨者。如極樂中有眾生，妙喜國中有鐵圍男女之類。以無四惡趣，故名淨土。余按同居穢土之中，既有諸聖，亦可名同居淨土。如娑婆世界在華藏世界第十三重，亦云華藏也。二方便有餘土者。二乘，三種菩薩，破見思惑，證方便道。塵沙別惑無明未斷。捨分段身而生界外。名曰有餘。故釋論云。出三界外有淨土，聲聞辟支佛出生其中。受法性身，非分段也。三實報無障礙土者。無有二乘，純諸法身菩薩所居。盡塵沙惑，分破無明，得真實果。而無明未盡，潤無漏業。受法性報身。亦名果報國。故仁王經云，三賢十聖住果報，以觀實相，發真無漏，感報殊勝。七寶莊嚴具淨妙五塵，故名為實，色心不二，毛剎相容，故名無障礙。華嚴明因陀羅網世界是也。四常寂光土者。妙覺極智所照如如法界，名之為國。亦名法性土。但一真如佛性，非身非土而說身土。離身無土，離土無身。諸佛如來所遊居處。妙宗曰，經論中言寂光無相，乃是已盡染礙之相，非如太虛，空無一物。良由三惑究竟清淨，則依正色心究竟明顯。大經曰，因滅是色，獲得常色。受想行識，亦復如是。仁王稱為法性五陰，是為極果。然十方剎土隨心異見，七寶砂礫當處差別。故霅川曰，極樂國土，四土不同。何則。約人天二乘，即前二種土。約菩薩佛，即後二種土。故知六十萬億那由他恆河沙由旬等身，不妨更有丈六之身，華藏故海會無邊佛土，不妨更有尼連河土，何以故，是法爾故。非是神力變現故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a125">
    </a>
    <span style="color:#333399">
     ◎攝受十方一切有情不可思議淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    攝受十方一切有情不可思議淨土者，即阿彌陀佛西方淨土。其中所有大功德海，大悲智海，大願力海，若具說者，假使盡十方世界諸佛菩薩聲聞辟支天人鬼畜，下至蜎飛蝡動，及一切無情草木瓦礫鄰虛微塵之類，一一具無量口，口中一一具無量舌，舌中一一出無量音聲。常說，倍說，熾然說，無間說，經百億萬塵沙阿僧祇劫，亦不能盡。今且略釋，一身土不思議義，二性相不思議義，三因果不思議義，四去來不思議義，五畢竟不可思議不思議義，一身土不思議義者。阿彌身中有無量眾生，眾生身中有無量阿彌。國土亦然。是故一眾生念阿彌，一阿彌現。眾眾生念阿彌。眾阿彌現。眾生念念阿彌，即念念阿彌現。若眾生身中無阿彌者，阿彌不現。如陽燧身中，不能得水。非本有故。阿彌身中無眾生者，阿彌亦不現。如石女求生兒，必不可得。以非應得故。是故身中含身，身中含身身。土中含土，土中含土土。身土交含，重重無盡。是身土不思議義。二性相不思議義者。若離性言土，土即心外，是幻化故。幻化者即斷滅相，眾生不生。若即性言土，性是有形，是一定故。一定者即無變易，無變易眾生亦不生。即性即相，非性非相。存非非亡，存即即壞。是性相不思議義。三因果不思議義者，有二義，一因先果後義。如念佛是因，見佛是果。見佛是因，成佛是果。成佛是因，度眾生是果。二因果無前後義。即念即見即成即度，一時具足，如人三十至四十歲，三十是因，四十是果，然三十四十無間斷相，若無四十，三十不立。無三十者，四十不成。是故當知非離三十至四十故。若離三十至四十者，中間即有分限相。而我此身，無分限故。若由三十至四十者，中間即有相續相。而我此身，乃至相續不可得故。念佛因果，亦復如是。是因果不思議義。四去來不思議義者，若阿彌陀佛因念而來此，眾生因憶佛而生彼，即有去來。有去來，即有程途。有程途，即有險易。如人近京師則覲君易，遠則難，果爾，念佛求生應有難易。而阿彌僕僕道途，亦無說法日矣。故般舟三昧經曰，不於是間終，生彼間佛剎。佛無所從來，我亦無所至。又先德云，生則決定生，去則實不去。如天鼓鳴，遠近齊聞，非去來故。如水中月，東行則東，西行則西，非去來故。是去來不思議義。五畢竟不可思議不思議義者，如澄潭山影。如春暘百草，如眾生業力。如日月光相。如胎中根。如身中我。如齒堅舌柔。如眉橫髮長。是畢竟不可思議不思議義。所以十方諸佛吐心吐膽，亦只道得箇希有難信而已。雖有遍覆三千大千舌相，詎能分疏其萬一哉。孔子曰，夫婦之愚可以與知，及其至也，聖人不知，至哉言也。無量法門，一以貫之矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a126">
    </a>
    <span style="color:#333399">
     ◎一大事
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾生處五濁世，如囚處獄，但以罪之輕重，受等不等罰。或干小法，或投極網，罪雖不同，至於縲絏之苦，笞杖之罰，未有一人得免者，何也，以入獄者皆罪人。處人天者，皆是業報分段之身故也。然罪人一入獄，未有時刻不求出離者。則以知獄之煎苦難忍難堪，棘牆之外更有許大安樂世界故也。今眾生以煩惱為家，以生死為園觀。繫心衣冠之囚長，適情金玉之桁楊。豈知大鐵圍山，是我棘牆，三界法場之外，各各自有家鄉田地也。諸佛憫此，酸心痛骨。是故為分別淨穢，指以脫歸路程。而歲久拋業之人，了無歸處。諸佛又大建宅舍以安之。一則往來獄門，為治道途。一則長伺獄外，修飾旅館。如是之恩，何身可報。嗟夫。燭三界之長夜，揭億生之覆盆。諸佛既不惜垂手，眾生獨何苦戀戀也。經曰，如來為一大事出現於世。大事者，即此事也。眾生種種，反戀此毛頭許事。以小易大，甘心瘐死。何哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a127">
    </a>
    <span style="color:#333399">
     ◎正因
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三世諸佛與諸有情，自清淨體如萬象依空，山川依地，穀依種子，華果依仁。若無此因，佛果不成。何以故，一切悲智，純依此因而得建立故。長者合論曰，如來藏身，即法身也，諸佛智海莫不居中，故稱為藏。若不見法身，一切福智大慈大悲，悉皆不辦，總屬生滅，法身者，即正因是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a128">
    </a>
    <span style="color:#333399">
     ◎正願
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    法藏比丘於世自在王如來所，發四十八大願，一願不成，不取菩提。此是依自性無量悲智，發如是不可思議願力。非是心外見有眾生，發願欲度，以眾生非心外故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a129">
    </a>
    <span style="color:#333399">
     ◎正行
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    正行者，如本經言發是願已，如是安住種種功德，修習如是菩薩行，經於無量無數億那由他百千劫。又如一向出生菩薩經云，阿彌陀佛昔為太子，聞此微妙法門，奉持精進。七千歲中，脅不至席。不念愛欲財寶。不問他事。常獨處止。意不傾動。復教化八千億萬那由他人，得不退轉。此是自性行持，自性精進，非是有作有為功德。雖歷億劫，不離一念。以微妙法門，離一切行，一切劫故是謂正因正願正行，如伊三點，缺一不成，非是作得，非不作得。故先德云，根深果茂，源遠流長，宿因既深，教起亦大，誠然乎哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a130">
    </a>
    <span style="color:#333399">
     ◎依正無礙
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切諸佛取佛果者，依於眾生。若無眾生，佛果不成。譬如漢王以救民故，而有百戰。以百戰故，登大寶位。登寶位故，百姓樂業。若無百姓，即無如上等事。究而論之，凡行一德一事一利一名者，若無眾生，皆悉不成。是故我無眾生，即不成我。眾生是依，我即是正。眾生是正，我即是依。人我平等，依正無礙，是法爾故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a131">
    </a>
    <span style="color:#333399">
     ◎博地凡夫十念即生，何故
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切眾生，皆有如是淨性。譬一精金，冶為釵釧及溺器等，金性是一。溺器者，是器具穢，非金穢。故若加銷冶為種種玩好等物，金亦不易。生佛亦然，同一淨性。但以釵釧溺器而有差別，非是性異。是故博地凡夫十念即生者，以本淨故。阿彌陀佛欲攝受是眾生即攝受者，以眾生本淨故。如鏡中之光，不從磨得。生淨土者，非是行願及與念力所能成就，何以故，念行如鑪錘等，但能銷金，無別有金生故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a132">
    </a>
    <span style="color:#333399">
     ◎徑中之徑—勝方便
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    勝方便者，為此方便非是自力，亦非他力。緣自性海中，具有如是自在功德，一切現成，是故一句聖號，無復煩詞，十念功成，頓超多劫。如萬竅怒號，力在扶搖，因竅顯故。如幽谷洞明，功在晨曦，因谷現故。如一線之蟻孔，能穿連山之堤。是水之力，非蟻力故。又如一葉之葦席，能運萬斛之舟。是風之力，非葦力故。總之皆是法界性海無作無為不思議力所現，非自非他，一切具足，故有如是殊勝方便。是謂捷中之捷，徑中之徑，舍此不修，是真愚癡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a133">
    </a>
    <span style="color:#333399">
     ◎菩薩常不離佛
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩未入菩薩位，未得阿鞞跋致受記□故，若遠離諸佛，便壞諸善根，沒在煩惱。自不能度，安能度人。如人乘船，中流壞敗。欲度他人，反自沒水。又如少湯投大冰池，雖消少處，反更成冰。菩薩未入法位，若遠離諸佛，以少功德無方便力，欲化眾生。雖少利益，反更墜落。以是故新學菩薩不應遠離諸佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次菩薩作是念，我未得佛眼故，如盲無異。若不為佛所引導，則無所趣，錯入餘道。設聞佛法異處行者，未知教化時節，行法多少。復次菩薩見佛，得種種利益。或眼見，心清淨。若聞所說，心則樂法，得大智慧。隨法修行而得解脫。如是等值佛無量益利，豈不一心常欲見佛。譬如嬰兒，不應離母。又如行道，不離糧食。如大熱時，不離冷風涼水。如大寒時，不欲離火。如度深水，不應離船。譬如病人，不離良醫。菩薩不離諸佛，過於上事。何以故，父母親屬知識人天王等，皆不能如佛益利，佛益利諸菩薩離諸苦處，住世尊之地，以是因緣故，菩薩常不離佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a134">
    </a>
    <span style="color:#333399">
     ◎悟達之士見性成佛，大事即明，當行佛教，廣度生靈。何故求生淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    悟達之士，正願求生，汝但未悟，使汝既悟，淨土之趨，萬牛莫挽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝將謂一悟之後，習漏永除，便得不退轉耶。將謂一悟之後，更無遍學佛法修行證果等事耶。將謂一悟之後，便可上齊諸佛，入生死不受障緣之所撓耶。審如是，則諸大菩薩修六度萬行，動經恆河沙數劫者，是皆愧汝。古教有云，聲聞尚有出胎之昧，菩薩亦有隔陰之昏，況近時薄解淺悟，自救不了者。縱有悟處深遠，見地高明，行解相應，志在度人者。奈何未登不退，力用未允。居此濁惡，化此剛強，此亦先聖之所未許。如以未完不固之舟，濟多人於惡海，自他俱溺，其理必然。故往生論云，欲遊戲地獄門者，必生彼土，得無生忍已，還入生死，救苦眾生。以此因緣，求生淨土。又先聖有云，未得不退轉位，不可混俗度生。未得無生法忍，要須常不離佛。譬如嬰兒，常不離母。又如弱羽，只可傳枝。今此國中，釋迦已滅，彌勒未生。四惡趣苦，因果牽纏。外道邪魔，是非扇亂。美色淫聲之相惑。惡緣穢觸之交侵。既無現佛可依，又被境緣所撓。初心悟達之人，少有不遭其退敗者。所以世尊慇懃指歸極樂，良有以也。蓋彼彌陀，現在說法。樂土境緣，種種清淨，倘依彼佛，忍力易成。高證佛階，親蒙授記，然後出化眾生，去來無礙。多見今之禪者，不究如來之了義，不知達摩之玄機。空腹高心，習為狂妄。見修淨土，則笑之曰，彼學愚夫愚婦之所為。余嘗論其非鄙愚夫愚婦，乃鄙文殊普賢龍樹馬鳴等也。非特自迷正道，自失善根，自喪慧身，自亡佛種，且成謗法之業，又招鄙聖之殃。佛祖視為可哀憐者。於是永明和尚，深憐痛哀。剖出心肝，主張淨土，既以自修，又以化世。故其臨終有種種殊勝相現，舍利鱗砌，徑生極樂上品，乃至閻羅以為希有，圖像禮敬，夫永明既悟達摩直指之禪，又能致身於極樂上品。以此解禪者之執情，以此為末法之勸信，是真大有功於宗教者，豈特永明為然。如死心新禪師作勸修淨土之文。又如真歇了禪師作淨土說有云，洞下一宗，皆務密修，其故何哉。良以念佛法門，徑路修行，正按大藏接上上根器，傍引中下之機。又云，宗門大匠，已悟不空不有之法，秉志孜孜於淨業者，以淨業見佛，尤簡易于宗門故。又云，乃佛乃祖，在教在禪，皆修淨業，同歸一源。入得此門，無量法門悉皆能入。至如天衣懷禪師，圓照本禪師，慈受淨禪師，南嶽思禪師，法照禪師，淨靄禪師，淨慈大通禪師，天台懷玉禪師，梁道珍禪師，唐道綽禪師，毗陵法真禪師，姑蘇守訥禪師，北僩簡禪師，天目禮禪師等諸大老，皆是禪門宗匠，究其密修顯化，發揚淨土之旨，則不約而同。廣如彼文，不能盡錄，是故當知禪宗密修，不離淨土初心頓悟，未出童真。入此門者，方為堅固不退之門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a135">
    </a>
    <span style="color:#333399">
     ◎諸大法門，一聲阿彌陀佛悉皆證入
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切修行法門，言空即斷，言有即常，未為究竟。唯此念佛三昧，即念而淨，淨非是無，即淨而念，念非是有，達淨無依，即是念體。了念本離，即是淨用。是故非淨外有念能念于淨。若淨外有念，念即有所。所非淨故。非念外有淨能入諸念。若念外有淨，淨即有二。二非淨故。當知諸佛順寂滅心而嚴淨土，是故念淨土者當入一切寂滅門。諸佛順常樂我淨心而嚴淨土，是故念淨土者當入一切常樂我淨門。諸佛順平等眾生心而嚴淨土，是故念淨土者當入一切平等眾生門。諸佛順大悲智業而嚴淨土，是故念淨土者當入一切大悲智業門。諸佛順無作無為不可思議業而嚴淨土，是故念淨土者當入一切無作無為不可思議門。諸佛順塵勞煩惱性而嚴淨土，是故念淨土者當入一切塵勞煩惱門。諸佛順微塵芥子相而嚴淨土，是故念淨土者當入一切微塵芥子門。以上諸大法門，但一聲阿彌陀佛皆悉證入，亦無能證所證之相。若不爾者，則是有餘之淨，念佛三昧，即不如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a136">
    </a>
    <span style="color:#333399">
     ◎發十種心，往生極樂
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛告彌勒。發十種心，往生極樂，何者為十，一者於諸眾生起於大慈，無損害心。二者於諸眾生起於大悲，無逼惱心。三者於佛正法，不惜身命樂守護心。四者於一切法，發生勝忍，無執著心。五者不貪利養恭敬尊重，淨意樂心。六者求佛種智，於一切時無忘失心。七者於諸眾生，尊重恭敬，無下劣心。八者不著世論，於菩提分，生決定心。九者種諸善根，無有雜染，清淨之心。十者於諸如來，捨離諸相，起隨念心。是名菩薩發十種心。由是心故，當得往生，若人於此十心隨成一心，樂欲往生彼佛世界，若不得生，無有是處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a137">
    </a>
    <span style="color:#333399">
     ◎成就八法，生於淨土
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩成就八法，於此世界，行無瘡疣，生於淨土。何等為八，饒益眾生而不望報。代一切眾生受諸苦惱，所作功德盡以施之。等心眾生，謙下無閡。於諸菩薩，視之如佛。所未聞經，聞之不疑。不與聲聞而相違背。不嫉彼供，不高己利，而於其中調伏其心。常省己過不訟彼短。恆以一心求諸功德。是為八。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a138">
    </a>
    <span style="color:#333399">
     ◎一行三昧
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文殊般若經云，佛告文殊，欲入一行三昧者。應處空閒，捨諸亂意，不取相貌。繫心一佛，專稱名字。隨彼方所，端身正向。能于一佛，念念相續。即是念中，能見過去未來現在諸佛。念一佛功德，與念無量佛功德無二。阿難所聞佛法，猶住量數。若得一行三昧，諸經法門，一一分別，皆悉了知。晝夜宣說，智慧辯才終不斷絕。阿難多聞辯才，百千等分不及其一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a139">
    </a>
    <span style="color:#333399">
     ◎人生造惡，臨終念佛，得生佛國，我不信是語
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    那先經云，王問那先，人生造惡，臨終念佛，得生佛國，我不信是語，那先答言，如持大石置于船上，因得不沒。人雖本惡，因念佛故，不入泥犁。其小石沒者，如人作惡，不知念佛，便入泥犁中，頌曰，
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來金口言，讚歎西方土。如入長安城，東西南北入。入已即一城，
   </p>
   <p class="MsoPlainText" style="text-indent:24.0pt;">
    無別天子都。普賢佛長子，文殊七佛師，授記及迴向，是果位往生。
   </p>
   <p class="MsoPlainText" style="text-indent:24.0pt;">
    釋種得法忍，善財證佛果，面奉阿彌陀，是菩薩往生。龍樹破有無，
   </p>
   <p class="MsoPlainText" style="text-indent:24.0pt;">
    折婆最勝根，皆得佛授記，是禪師往生。聞佛心信樂，誦念與持諷，
   </p>
   <p class="MsoPlainText" style="text-indent:24.0pt;">
    大石置船上，是下劣往生。阿難世多聞，佛子中第一。不如念一佛，
   </p>
   <p class="MsoPlainText" style="text-indent:24.0pt;">
    頓了諸經法，云何義解家，得輕易念佛。諸正念法門，經中皆悉載。
   </p>
   <p class="MsoPlainText" style="text-indent:24.0pt;">
    但一大乘法，無二亦無三。奉勸悟達士，趁時歇狂解。一心念阿彌，
   </p>
   <p class="MsoPlainText" style="text-indent:24.0pt;">
    蓮華念念生。此是常寂光，非報非方便。作是觀為正，勿妄生分別。
   </p>
   <p class="MsoPlainText" style="text-indent:24.0pt;">
    禪教律三乘，同歸淨土海。一切法皆入，是無上普門。教海義無量，
   </p>
   <p class="MsoPlainText" style="text-indent:24.0pt;">
    甕觀拾少許。一臠遍鼎味，是中有全藏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a140">
    </a>
    <span style="color:#333399">
     ◎無情作佛（蕅祖評—透澈之極。清涼國師當讓一籌）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    權教中言。有情有佛性。無情無佛性。一切草木器界，不能成道及轉法輪。此是執情強計。屬意即有，屬物即無。不了諸法皆住法位。何以故。意是色故。是空根故。是往古來今故。是無情故。一無一切無故。青黃是意故。風鳴谷響是意故。草木瓦礫是意故，是有情故。一有一切有故。故知情之為情，亦可說自，亦可說物。不應說言誰無誰有。如一夫妻共生一子，不應說言誰生誰不生。夫髮毛爪齒，亦是無情。與我俱佛耶，抑與我不俱佛耶。夢中見山見水見木見石，亦是無情。是情想攝耶，抑非情想攝耶。當知是中尚無是我非我，云何更計有情無情。是故經中道場寶樹，能淨諸根。風枝水響，咸宣妙法。無一物非佛身，無一物不轉法輪。豈是情見妄知所能計度。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a141">
    </a>
    <span style="color:#333399">
     ◎慈善根力（單提正念，一句佛號，功不唐捐）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾生妄計佛身即有去來，而實佛身無去無來，亦無不去不來。譬如鳥飛空中，一日千里。空非隨鳥，鳥不離空。是故經言，阿彌陀佛常在西方。又言至一切行人之所。如涅槃經，佛言，善男子，波羅奈城，有優婆夷，已于過去無量先佛，種諸善根，是優婆夷，夏九十日，請命眾僧，奉施醫藥，是時眾中有一比丘，身嬰重病。良醫診之，當須肉藥。若不得肉，病將不痊。時優婆夷尋自取刀，割其髀肉，切以為□，送病比丘，比丘服已，病即得差。是優婆夷患瘡苦惱，不能堪忍。即發聲言，南無佛陀。南無佛陀。我于爾時在舍衛城，聞其音聲，於是女人，起大慈心。是女尋見我持良藥塗其瘡上，還合如本，我即為其說種種法，聞法歡喜，發阿耨多羅三藐三菩提心。善男子，我于爾時，實不往至波羅奈城，持藥塗是優婆夷瘡。當知皆是慈善根力，令彼女人見如是事。復次善男子，調達惡人貪不知足，多服酥故，頭痛腹滿，受大苦惱，發如是言。南無佛陀。南無佛陀。我時住在優禪尼城，聞其音聲，即生慈心。爾時調達尋便見我往至其所。手摩頭腹，授與鹽湯。而令服之。服已平復。善男子，我實不往調達所，摩其頭腹，授湯令服。當知皆是慈善根力，令調達見如是事。復次善男子，憍薩羅國有五百賊，群堂鈔掠，波斯匿王遣兵伺捕。得已，挑目，逐著黑闇叢林之下，受大苦惱。各作是言，南無佛陀。南無佛陀。啼哭號咷。我時住在祇桓精舍，聞其音聲，即生慈心。時有涼風吹香山中種種香藥，滿其眼眶。尋還得眼，如本不異。諸賊開眼，即見如來住立其前，而為說法。賊聞法已，發阿耨多羅三藐三菩提心。善男子，我于爾時實不作風吹香山中種種香藥，住其人前而為說法。當知皆是慈善根力，令彼群賊見如是事。如上之法，豈容思議。總之皆是一真法界不得言是自心感現。亦不得言心佛和合。以佛地中，離自離他，離和合故。是故入此門者，莫同凡夫情見，分別計度。如清涼云，阿彌陀佛，即本師盧舍那。猶屬情量何以故。十方世界，惟一智境，無別佛故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a142">
    </a>
    <span style="color:#333399">
     ◎見佛
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫即性即相，非有非空。理事之門不礙，遮表之詮互用。言無者，如水月鏡華，不同龜毛兔角。言有者，似風起雲行，不同金堅石礙。是故若滯名著相，即有漏凡夫。若撥果排因，即空見外道。夢中佛國，咸願往生。泡影聖賢，誓同瞻仰。說真說相，似完膚之加瘡。道有道無，類紅鑪之點雪。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心包太虛，量周沙界。又云。心如工畫師，造種種五陰。一切世間中，莫不從心造。是故極樂國土，寶樹寶地寶池，彌陀海眾正報之身，三十二相等。皆是我心本具，皆是我心造作。不從他得，不向外來。能了此者，方可論于即心觀佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀心觀佛，皆屬妄境。意在了妄即真。不須破妄，然後顯真。故荊溪云。唯心之言，豈唯真心。須知煩惱心遍，子尚不知煩惱心遍，安能了知生死色遍。色何以遍，色即心故。若爾，不須攝佛歸心，方名約心觀佛。如此明之，非但深得佛意，亦乃迥出常情。宗鏡錄曰。自心遍一切處，所以若見他佛，即是自佛。不壞自他之境，唯是一心眾生如像上之模。若除模，既見自佛，亦見他佛何者。雖見他佛，即是自佛。以自鑄出故。亦不壞他佛。以於彼本質上雖變起他佛之形，即是自相分故。又曰，自心感現，佛身來迎，佛身常寂，無有去來，眾生識心，託本佛功德勝力，有來有去。如面鏡像，似夢施為。鏡中之形，非內非外夢裡之質，非有非無。但是自心，非關佛化。故知淨業純熟，目睹佛身。惡果將成，心現地獄。如福德之者執礫成金，業貧之人變金成礫。礫非金而金現，金非礫而礫生。金生但是心生，礫現唯從心現。轉變是我，金礫何從。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩如是，欲見何方佛，即見。何以故，持佛威神力。持佛三昧力。持本功德力。用是三事，故得見佛。譬如年少之人，端正姝好。以持淨器盛好麻油及盛淨水，或新磨鏡，或無瑕水精。於是自照，悉自見影。何以故，以明淨故，自見其影，其影亦不從中出，亦不從外入。菩薩以善清淨心，隨意悉見諸佛。見已歡喜，作是念言，佛從何所來，我身亦不去。即時便知，佛無所從來，我亦無所去。復作是念，三界所有，皆心所作。何以故。隨心所念，悉皆得見，以心見佛。以心作佛。心即是佛，心即我身。心不自知，亦不自見。若取心相，悉皆無智。心亦虛誑，皆從無明出。因是心相，即入諸法實相。是故當知心外見佛，即成魔境。何以故，以心外無一法可得故。以心性無故。以一切十方三世諸法，皆不在心外故。若達心外無法，則魔界即佛界，以一如無二如故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a143">
    </a>
    <span style="color:#333399">
     ◎諸佛國土，皆如虛空，觀眾生如第五大，何得取著有相，捨此生彼
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸佛說法，不離二諦。經云，成就一切法，而離諸法相。成就一切法者，世諦諸法也。離諸法者，第一義諦無相也。又云，雖知諸佛國，及與眾生空。而常修淨土，教化於群生。汝但見說圓成實相之教，破遍計所執畢竟空無之文。不信說依他起性因緣之教。即是不信因果之人。說于諸法斷滅相者，是為邪見外道。又十疑論曰，夫不生不滅者，於生緣中，諸法和合，不守自性，求于生體，亦不可得。此生生時，無所從來，故名不生。諸法散時，不守自性。此散滅時，去無所至，故言不滅。非因緣生滅外，別有不生不滅。亦非不求生淨土。喚作無生偈云。因緣所生法，我說即是空。亦名為假名，亦名中道義。又云，諸法不自生。亦不從他生，不共不無因，是故說無生。又云，譬如有人造立宮室。若依空地，隨意無礙。若依虛空，終不能成。諸佛說法，常依二諦，不壞假名，而說諸法實相。智者熾然求生淨土，達生體不可得，即是真無生。此謂心淨故佛土淨。愚者為生所縛，聞生即作生解，聞無生即作無生解。不知生即無生，無生即生。不達此理，橫相是非。瞋他求生淨土，幾許誤哉。長蘆曰。以生為生者，常見之所失也。以無生為無生者，斷見之所惑也。生而無生無生而生者，第一義諦也。永明曰。即相之性，用不離體。即性之相，體不離用。若欲讚性，即是讚相。若欲毀相，祇是毀性。天如曰，性能現相，無生即生。相由性現，生即無生。是則無聲聲中，風枝水響，非色色裡，寶樹欄干，豈同灰飛煙滅之頑空，與撥無因果之魔屬哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a144">
    </a>
    <span style="color:#333399">
     ◎實相念佛
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    非心非相門者。婆沙論明新發意菩薩，先念佛色相，相體相業相果相用，得下勢力，次念佛四十不共法心，得中勢力。次念實相佛，得上勢力。不著色法二身。偈云。不貪著色身，法身亦不著。善知一切法，永寂如虛空。寶性論曰。依佛義故，經云。佛告阿難言，如來者，非可見法，是故眼識不得見故。依法義故。經云。所言法者，非可說事，是故非耳識所聞故。依僧義故，經云。所言僧者，名無為，是故不可身心供養禮拜讚歎故。摩訶般若經曰。菩薩摩訶薩念佛，不以色念，不以受想行識念。以諸法自性空故。不應以三十二相，八十隨形好念。不應以戒定慧，解脫，解脫知見而念。不以十力，四無所畏，四無礙智，十八不共法而念。何以故。是諸法自性空故。自性空，則無所念。無所念故。是為念佛。智度論曰。若菩薩于過去諸佛取相分別回向，是不名回向。何以故。有相是一邊。無相是一邊。離是二邊行中道，是諸佛實相。是故說諸過去佛，墮相數中。若不取相數回向，是為不顛倒。佛藏經曰，見諸法實相，名為見佛。何等名為諸法實相。所謂諸法畢竟空無所有。以是畢竟空無所有法念佛。乃至又念佛者，離諸想。諸想不生，心無分別，無名字，無障礙，無欲無得，不起覺觀。何以故。舍利弗。隨所念起一切諸想，皆是邪見。舍利弗。隨無所有，無覺無觀，無生無滅。通達是者，名念佛如是念中，無貪無著，無逆無順，無名無想。舍利弗。無想無語，乃名念佛。是中乃至無微細小念，何況麤身口意業。無身口意業處，無取無捨，無諍無訟，無念無分別。空寂無性。滅諸覺觀。是名念佛。舍利弗。若人成就如是念者，欲轉四天下地，隨意能轉。亦能降伏百千億魔。況弊無明，從虛誑緣起。無決定相。是法如是無想無戲論，無生無滅，不可說，不可分別，無暗無明。魔若魔民所不能測。但以世俗言說，有所教化，而作是言。汝念佛時，莫取小想，莫生戲論，莫有分別。何以故。是法皆空，無有體性，不可念一相。所謂無相。是名真實念佛。又止觀明念佛三昧者，當云何念，為復念我當從心得佛，從身得佛。佛不用心得，不用身得。不用心得佛色。不用色得佛心。何以故。心者佛無心。色者佛無色。故不用色心，得三菩提。佛色已盡，及至識已盡。佛所說盡者。是癡人不知。智者曉了，不用身口得佛，不用智慧得佛。何故智慧索不可得。自索我，了不可得。亦無所見。一切法本無所有。壞本。絕本。若如是念者。是名實相念佛之門，亦名絕待門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a145">
    </a>
    <span style="color:#333399">
     ◎真疑情，真悟
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如有人遠行，獨宿空舍。夜中有鬼擔一死人。來著其前。復有一鬼隨逐瞋罵，云是我物，先鬼言我自持來。後鬼言實我擔來。二鬼各執一手爭之。前鬼言。此中有人可問，後鬼即問。是誰擔來。是人思惟，二鬼力大，妄語亦死。何若實語。即言前鬼擔來。後鬼大瞋，捉此人手，拔斷著地。前鬼取死人一臂附之，即著。如是兩臂兩腳頭脅，舉身皆易。於是二鬼共食所易人身，拭口而去。其人思惟，眼見我身被鬼食盡。今此我身，盡是他肉，即于一切時作他身想。乃至五欲，亦不貪著。是他身故，不應供養乃至妻子，亦不生染。是他身故，不應有染。乃至種種訶斥苦辱，亦皆順受。是他身故，無復憍慢。後忽自計，若是他者，不應有我。若非他者，他身現在，是中非他，非非他。非我，非非我。我亦不可得，他亦不可得，從本已來，恆自如是。即時得知一切法，是我非我，皆為妄計。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a146">
    </a>
    <span style="color:#333399">
     ◎信為根本
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經云。信為道元功德母。一切諸行，無不以信為正因。乃至菩提果滿，亦只完此信根。如穀子墮地，迨于成實，不異初種。如稚筍參天，暨至叢葉。本是原竿。初心菩薩，無不依是信力而成就者。是故蓮宗門下，全仗此信為根本。一者信阿彌陀佛不動智，根本智，與己無異。如一太虛空，日映則明，雲來則翳。虛空本無是故。又則雲與日皆即虛空故。二者信阿彌陀佛從發願來那由他劫內，一切難行難忍種種修習之事，我亦能行何以故。自憶無始劫中，漂溺三途，生苦，死苦，披毛戴角苦，鐵床銅柱苦，一切無益之苦，皆能受之。何況如今菩薩萬行濟眾生事，豈不能為。三者信阿彌陀佛無量智慧，無量神通，及成就無量願力等事，我亦當得何以故。如來自性方便，具有如是不思議事。我與如來同一自體清淨性故。四者信阿彌陀佛不去不來，我亦不去不來。西方此土不隔毫端，欲見即見。何以故。一切諸佛皆以法性為身土故。五者信阿彌陀佛修行歷劫，直至證果，不移剎那。我今亦不移剎那，位齊諸佛。何以故。時分者是業收。法界海中，業不可得故。如是信解，是謂入道初心，信一切諸佛淨土之行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a147">
    </a>
    <span style="color:#333399">
     ◎念佛一聲入三觀
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念存三觀者。如一聲佛，遂了此能念體空，所念無相，即念存空觀。所念之佛即應身，即心破見思惑也。雖能念體空所念無相，不妨能念分明所念顯然，即念存假觀。所念之佛即報身，即心破塵沙惑也。正當能念所念空時。即能念所念顯然。正當能念所念顯時，即是能念所念寂然。空假互存，即念存中觀。所念之佛即法身，即心破無明惑也。是又即念佛因，究竟三諦，淨彼四土。如拈一微塵，變大地作黃金。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a148">
    </a>
    <span style="color:#333399">
     ◎念佛一聲，能賅諸行
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    智度論曰。菩薩觀一切法畢竟空，不生慳貪心，何以故。畢竟空中，無有慳貪。慳貪根本斷故。乃至般若波羅蜜畢竟空故，常不生癡心。所以者何，佛說一切法無施無受，非戒非犯，乃至不智不愚故。又云，菩薩雖不見布施，以清淨空心布施。作是念。是布施空無所有，眾生須故施與。如小兒以土為金銀，長者則不見是金銀。便隨意與，竟無所與。其餘五法亦復如是。是謂菩薩行于六度。修淨土者，即無如是差別名相。然亦不越一行，具此六義。一者捨諸雜念，是行於施。又則繫佛，不住捨念，是性施故。二者念念中淨，是行于戒。又則繫佛，不求滅念，是性戒故。三者世念盡寂，是行於忍。又則繫佛，非關摧念，是性忍故。四者畢念不退，是行精進。又則一念即是，不著苦行，是性精進故。五者得念三昧，是行于定。又則念念是佛，不貪禪昧，是大定故。六者了念佛因，即念而佛，是行于智。又則念本非有，佛本非無，不落斷常，是一切種智故。是故念佛一門，能賅諸行。何以故，念佛是一心法門，心外無諸行故。然亦不廢諸行。若廢諸行，即是廢心故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a149">
    </a>
    <span style="color:#333399">
     ◎一切法畢竟空，法尚不應有，何況死後復生餘處
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸法畢竟空，而亦不斷滅。生死雖相續，亦不是常。無量阿僧祇劫業因緣雖過去，亦能生果報而不滅。是為微妙難知。若諸法都空，佛不應說往生。何有智者，前後相違。若生死相實有，云何言諸法畢竟空。但為除諸法中愛著邪見顛倒故，說畢竟空。不為破後身。又為遮罪業因緣故，說種種往生佛法不著有，不著無，有無亦不著，非有無亦不著，不著亦不著。如是人則不容難。如以刀斫空，則無所傷。是為畢竟空相，畢竟空，不遮生死業因緣，是故說往生。此疑甚淺，少有知者皆能斷之。以世間人作此見最多，故首破之。為是求往生者之第一障難故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a150">
    </a>
    <span style="color:#333399">
     ◎迷成則處胎獄，念成即入蓮胞
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡夫但知業力，不知業性空故。所以若眾生業性實者，盡虛空界亦無容受處。如黑雲障空，風至則滅。若雲實者，吹亦不去。虛空喻性。黑雲喻業。念佛喻風。又則業性即是法性，力用至大。以結使故，神力不現。如鳥芻瑟摩聞空王佛說，多淫人成猛火聚。卻後遍觀四支百骸諸冷煖氣，神光內凝，化多淫心，成智慧火。夫同一熱惱，方其淫，成大火聚。及其離，成大寶燄。若淫性實者，云何是中而得三昧。是故迷成則處胎獄，念成即入蓮胞。以胎性即是化性，非從外來。如濁水中清，非來故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a151">
    </a>
    <span style="color:#333399">
     ◎法中之王
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛以大圓覺，充滿十方界。我以顛倒想，出沒生死中。云何以一念，得往生淨土。我造無始業，本從一念生。既從一念生，還從一念滅。生滅滅盡處，則我與佛同，如投水海中，如風中鼓橐，雖有大聖智，亦不能分別。淨土訣云。人之念頭所繫最急。如水之必赴海。如火之必炎上。如利刃之必傷。毒藥之必殺。無空過者。念佛之念，亦復如是。淫男子，淫念堅故，化為猛燄，延燒神廟。又如月光童子觀想水故，弟子窺屋，唯見清水。又如僧清辯與外道論議，外道堅執己見，忽化為石。清辯猶書目于石上。明日往視之，亦有答辭。久之忽自破碎。而吼聲于空中。是等皆以念力堅猛，無因變化。云何念佛而佛不現。當知念力是一切法中之王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a152">
    </a>
    <span style="color:#333399">
     ◎極樂此去十萬億剎，凡夫命終覓刻即至，何也！
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    楞嚴云，汝猶未明一切浮塵諸幻化相，當處出生，隨處滅盡。因緣和合，虛妄有生。因緣別離，虛妄名滅。以此推之。當命終時，染濁緣離，故娑婆當處幻滅。清淨緣合，故極樂當處幻生。此滅彼生，間不容髮，亦何頃刻之可論。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a153">
    </a>
    <span style="color:#333399">
     ◎文言尚空，何況名號
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經曰，佛告寶明菩薩。汝且觀是諸佛名字，若是有，說食與人，應得充饑。若名字無者，定光如來不授我記，及于汝名，如無授者，我不應得佛。當知名字，其已久如。以我如故，備顯諸法名字性空，不在有無。華嚴經曰。譬如諸法不分別自性，不分別音聲。而自性不捨，名字不滅。群疑論曰。若言名字無用不能詮諸法體。亦應喚水，火來。故知筌蹄不空，魚兔斯得。稱斯弘名，生實淨土，何得言虛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a154">
    </a>
    <span style="color:#333399">
     ◎若以念佛生心動念成妄想，息心無念亦成妄想
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    首楞嚴經云。縱滅一切見聞覺知，內守幽閒，猶為法塵分別影事。若以念佛著有為患。則執空之人，其患尤甚。永嘉云。豁達空，撥因果。漭漭蕩蕩招殃禍。若以外求他佛為未達。則內執已心，不達尤甚。長沙云，學道之人不識真，只為從來認識神，無量劫來生死本，癡人喚作本來人。若以別求淨土為偏見，則執目前為淨土者，其失尤甚。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a155">
    </a>
    <span style="color:#333399">
     ◎即心是佛，何假修行
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    祇為是故，所以修行如鐵無金，雖經鍛鍊，不成金用。賢首國師曰。今佛之三身十波羅蜜，乃至菩薩利他等行，並依自法融轉而行。由眾生心中有真如，體大相大用大，今日修行，引出法報身等。由眾生心中有真如，法性自無慳貪，今日修行順法性無慳，引出檀波羅蜜等。涅槃經，佛告師子吼菩薩。一切眾生皆有念心，慧心，發心，勤精進心，信心，定心。如是等法，雖念念滅。猶故相似相續不斷，故名修道。及至如燈雖念念滅，而有光明除破暗冥。如眾生食雖念念滅，亦能令饑者而得飽滿。譬如上藥雖念念滅，亦能愈病。日月光明雖念念滅，亦能增長草木樹林。寶積經曰。若無正修者，貓兔等亦應成佛。牛頭融大師曰，若言修生，則造作非真。若言本有，則萬行虛設。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀佛禮念，本自天真，豈應獨乖。二義不成，即大妄語。是故當知隨緣任運，非是無礙。若無礙是隨緣者。蚓壤蛙泥，亦是隨緣，何不成佛。錯認祖機，執礫為玉，與市井兒所宗之無為教，何以異哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a156">
    </a>
    <span style="color:#333399">
     ◎但淨自心，何須分別
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝言心淨土淨，不須分別者。引汝入廁室中，能久住不。入死屍場，穢氣熏灼，不掩鼻不。與疥癩膿血之人，能同應器及床褥不。若不能者，此相即是厭五濁相。偌居住尚須淨室，同遊尚宜淨侶者，此相即是忻淨土相。忻厭熾然，何謂平等。縱汝難忍能忍如上所說種種濁穢，不求遠離，則諸蜣蜋鴉犬，亦能親近。此種種物，豈皆得道。脫汝淨穢俱離，依然取捨，於唯心義，亦不相應。是故當知諸佛以唯心故，忻厭出生。以唯心故，說名平等。以唯心故，莊嚴佛土。若不唯心，豈能隨念。若非平等，凡夫無分。穢尚不捨，何獨捨淨。捨既是心，取亦何乖。皆由不了佛旨，致斯妄執，但識唯心，疑義斯遣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a157">
    </a>
    <span style="color:#333399">
     ◎今世禪人，尚不求作佛，何況往生
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不求作佛者，捨身之後，將灰斷永滅耶，抑尚受後有耶。若受後有者，為生淨土耶，為生三界耶。若居三界，即不如淨土。若淨土者，即同往生。又先德曰。夫善知識者，雖明見佛性，與佛同等。若論其功，未齊諸聖。須從今日，步步資熏。又云，未悟而修，非真修也。唯此頓悟漸修，既合佛乘，不違圓旨。如頓悟頓修，亦是多生漸修，今生頓熟。此在當人時中自驗。若所言如行，所行如言，量窮法界之邊，心合虛空之理。八風不動，三受寂然。種現雙銷，根隨俱盡。譬諸無病，不應服藥。如或現行未斷，煩惱習氣又濃。寓目生情，觸塵成滯。雖了無生之義，其力未充。不可執云。我已悟了，煩惱性空。若起心修，卻為顛倒。然則煩惱性雖空，能令受業。業果無性，亦作苦因。苦痛雖虛，祇麼難忍。如遭重病，病亦全空。何求醫人，遍服藥餌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a158">
    </a>
    <span style="color:#333399">
     ◎無量國土本無淨穢，焉有往來，西方淨土，是權非實，非法界如如之本
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若曰真論，則華藏世界亦是權立，何獨西方如論中言。理智無邊，名之為普。知隨根益，稱之曰賢。是普賢菩薩亦權也。文殊師利，是自心善簡擇妙慧。覺首目首等菩薩，是隨信心中理智現前。是文殊菩薩等亦權也。又如此方聖賢尼父顏淵等，論中皆云此是表法，本無是人。是一切聖賢皆權也。今試定量，文殊普賢，及與此方賢聖，權耶，實耶。若言權，則現有其人，及諸遺言往行若言實，則是長者誑凡滅聖，犯大妄語，於此辨得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    西方亦入剎塵，剎塵亦含西方，豈有權實。蓮華藏體，是法身隨行無依住智體之所報得。宮殿，總大悲含育之所報得。樓閣，即是智照觀根，順悲濟物之所報得。其地金剛，平等自性法身之所報得。摩尼莊嚴，法身戒體隨行報得。金剛輪圍山，大悲戒防護之業之所報得。眾華莊嚴，萬行利生開敷之所報得。寶樹，建行利生覆蔭含識之所報得。但業不相應者，同住居而不見。猶如靈神及諸鬼趣，與人同處，人不能見。若爾，則所謂華藏世界者，與汝所見之剎塵，同耶，異耶。若云同者，目連鶖子，視聽尚隔。若云異者，何名一真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a159">
    </a>
    <span style="color:#333399">
     ◎如何念佛得無間斷
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一信之後，更不再疑，即是不間斷也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是故若人修行，未能頓悟。當深植信根，不驚不動。一者信金口誠言，決定當生故。二者信自心廣大，具有如是清淨功德故。三者信因果如形影，決定相隨故。四者信此身形識，及一切世界建立，如陽燄空華，無所有故。五者信五濁惡世，寒熱苦惱，穢相熏炙，不容一刻居住故。六者信一切法唯心，如憶梅舌酸故。七者信念力不可思議，如業力故。八者信蓮胞不可思議，如胞胎故。九者信佛無量身，無量壽，無量光，不可思議，如蟻子身，蜉蝣歲，螢火光，同一不思議故。十者信此身決定當死故。若人具有如是信根，舉足下足，無非念佛。故知信之一字，通上中下。但信有大小。若無甚深信力，如無羽之鳥，決定不得飛故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a160">
    </a>
    <span style="color:#333399">
     ◎無始黑業（妙辯）
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今生雖不偷盜，但所求不如意，即是盜業未盡。今生雖不邪淫，但值不隨意眷屬，即是淫業未盡。今生雖不謗法妄語，但言出人或疑信相半，即是謗法及妄語業未盡。於一切果中，察一切因。當知前生無惡不造，一一當懺悔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a161">
    </a>
    <span style="color:#333399">
     ◎捨諸惡處
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    學道之人，既有志出塵，應當捨諸惡處。若不捨者，應是厭離未極。若厭離未極者。應是忻淨土未極。龍樹曰，菩薩心不貴轉輪聖王，人天福樂，但念諸佛，是故隨心所重，而生佛土。今小小適意處，尚不能捨，何況轉輪聖王。如縛足欲行，繫翅求飛。去住皆累，兩心虛縈。一繁華喧闐處當遠故。二歌樓酒肆處當遠故。三熱燄熏灼處當遠故。四論除目，及朝事處當遠故。五恩愛纏縛，及熟遊歷處當遠故。六詩壇文社，鬥章摘句處當遠故。七譏刺古今，較長競短處當遠故。八講無義味道學處當遠故。九義解家鬥名相，矜小智之處當遠故。十宗乘狂解，妄談頓悟，輕視戒律之處當遠故。是等撓道，與魔不異是故當遠。行者若離是諸處，一切道業即當成辦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a162">
    </a>
    <span style="color:#333399">
     ◎淨侶
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切悟機非友不發。一切惡法非友不止。如車二輪，去一則蹶。是故世間文字，諸戲論法，尚須同心印正。何況志求無上大道因緣。經曰，譬如風性雖空。由栴檀林薝蔔林吹香而來，風有妙香。若經糞穢臭屍而來，其風便臭。又如淨衣置之香篋，出衣衣香。若置臭處，衣亦隨臭。友亦如是。是以行道求友者，當嚴別淨穢。一山林閒適之友當近，能止躁心故。二嚴持戒律之友當近，能淡諸慾故。三智慧廣大之友當近，能出迷津故。四總持文字之友當近，能決疑難故。五寂寞枯槁之友當近，能恬進取故。六謙卑忍辱之友當近，能銷我慢故。七直心忠告之友當近，能抑諸過故。八勇猛精進之友當近，能速道果故。九輕財好施之友當近，能破大慳故。十仁慈覆物，不惜身命之友當近，能摧人我等執故。若無如是淨侶，即當屏人獨處，自辦道業。以像設為師。以經論為侶，其他嬉戲之徒，寧絕勿通。如入園中，雖無佳華，不植臭草。以無益賞心，徒增厭穢故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a163">
    </a>
    <span style="color:#333399">
     ◎極樂淨土日月有無
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經言晝夜六時，及與清旦食時等事。明知亦是權說。借此晝夜，喻彼時分，非為實事。且晝夜往來者，是眾生心明暗傾奪，感有此相。故淨佛國土，不應有此。如忉利而上，尚不假明日月，何況極樂。縱令有者，亦是彼化國眾生色空見未盡，現有如是日月相故。而實佛土無有日月。如大論曰。釋迦文佛更有淨國土，如阿彌陀佛。亦有不嚴淨國。如釋迦文佛，此隨機感說，亦不妨說有故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a164">
    </a>
    <span style="color:#333399">
     ◎疑城
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西方合論
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不信自善根故，依他起信，即是疑城。信自善果者，即頓了自心，不從他得以入悟方能脫疑。是故未悟而修，終隔疑胎。胎以裹蔽為義。未悟之人，諸障未徹，合得是報。此等當在中下下上品攝。何故。下品後二種，經歷六劫十二劫，方得華開。此但五百歲故。若如王本，則信佛猛利，未若最後二種。艾所生在其剎邊地，不應五百歲得見佛故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a165">
    </a>
    <span style="color:#333399">
     ◎一函遍復
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    民國二十一年 印光大師
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨土法門，三根普被，利鈍全收。乃如來普為一切上聖下凡，令其於此生中，即了生死之大法也。於此不信不修，可不哀哉。此法門，以信、願、行三法為宗。信、則信我此世界是苦，信極樂世界是樂。言我是業力凡夫，決定不能仗自力，斷惑證真，了生脫死。信阿彌陀佛，有大誓願。若有眾生，念佛名號，求生佛國，其人臨命終時，佛必垂慈接引，令生西方。願，則願速出離此苦世界，願速往生彼樂世界。行、則至誠懇切，常念南無阿彌陀佛，時時刻刻，無令暫忘。朝暮於佛前禮拜持誦，隨自身閒忙，立一課程。此外，則行、住、坐，臥及做不用心的事，均好念。睡時當默念，不宜出聲。宜只念阿彌陀佛四字，以免字多難念。若衣冠不整齊，或洗澡，抽解，或至不潔淨處，均須默念。默念功德一樣。出聲於儀式不合。無論大聲念，小聲念，金剛念，心中默念。均須心堜彌o清清楚楚。口堜彌o清清楚楚，耳中聽得清清楚楚。如此，則心不外馳，妄想漸息，佛念漸純，功德最大。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛之人，必須孝養父母，奉事師長。慈心不殺，修十善業，又須父慈、子孝、兄友、弟恭，夫和、婦順、主仁、僕忠、恪盡己分。不計他對我之盡分與否，我總要盡我之分。能於家庭，及與社會，盡誼盡分，是名善人。善人念佛求生西方，決定臨終，即得往生。以其心與佛合，故感佛慈接引也。若雖常念佛，心不依道，或於父母、兄弟，妻室，兒女，朋友、鄉黨，不能盡分，則心與佛背，便難往生。以自心發生障礙，佛亦無由垂慈接引也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又須勸父母、兄弟、姊妹，妻室、兒女，鄉黨、親友，同皆常念南無阿彌陀佛，及南無觀世音菩薩。以此事利益甚大，忍令生我之人，及我之眷屬，并與親友，不蒙此益乎。況且現在是一個大患難世道，災禍之來，無法可設。若能常念佛及觀音，決定蒙佛慈庇，逢凶化吉。即無災難，亦得業消智朗，障盡福隆。況勸人念佛求生西方，即是成就凡夫作佛，功德最大。以此功德回向往生，必滿所願。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡誦經、持咒，禮拜、懺悔，及救災、濟貧，種種慈善功德，皆須回向往生西方。切不可求來生人天福報。一有此心，便無往生之分。以生死未了，福愈大則業愈大，再一來生，難免墮於地獄、餓鬼、畜生之三惡道中。若欲再復人身，再遇淨土即生了脫之法門，難如登天矣。佛教人念佛求生西方，是為人現生了生死的。若求來生人天福報，即是違背佛教。如將一顆舉世無價之寶珠，換取一根糖喫，豈不可惜。愚人念佛，不求生西方，求來生人天福報，與此無異。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛之人，不可涉於禪家參究一路。以參究者，均不注重於信願求生。縱然念佛只注重看念佛的是誰，以求開悟而已。若生西方，無有不開悟者若開悟而惑業淨盡，則可了生死。若惑業未盡，則不能仗自力了生死。又無有信願，則不能仗佛力了生死。自力佛力，兩皆無靠，欲出輪迴，其可得乎。須知法身菩薩、未成佛前、皆須仗佛威力。何況業力凡夫，侈談自力，不仗佛力。其語雖高超，其行實卑劣。佛力自力之大小，何止天淵之別，願同人悉體此義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛之人，不可效愚人，做還壽生、寄庫等佛事。以還壽生，不出佛經，係後人偽造。寄庫，是願死後做鬼、預先置辦做鬼的用度。既有願做鬼的心，便難往生。如其未作，則勿作。如其已作，當稟明於佛，弟子某，惟求往生，前所作寄庫之冥資，通以賑濟孤魂，方可不為往生之障。凡壽生、血盆、太陽、太陰、眼光、灶王、胎骨、分珠、妙沙等經，皆是妄人偽造，切不可念。愚人不知念大乘經。偏信此種瞎造之偽經。必須要還壽生，破地獄，破血湖，方可安心。有明理人，為說是偽，亦不肯信。須知做佛事，惟念佛功德最大。當以還壽生、破地獄、破血湖之錢，請有正念之僧念佛，則利益大矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛之人，當喫長素。如或不能，當持六齋，或十齋。由漸減以至永斷，方為合理。雖未斷葷，宜買現肉，勿在家中殺生。以家中常願吉祥，若日日殺生，其家便成殺場。殺場，乃怨鬼聚會之處，其不吉祥也，大矣。是宜切戒家中殺生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    念佛之人，當勸父母念佛求生西方，然欲父母臨終決定往生西方，非預為眷屬說臨終助念，及瞎張羅，并哭泣之利害不可。故欲父母臨終得眷屬助念之益，不受破壞正念之害者，非平時為說念佛之利益。令彼各各常念不可。如是，則不獨有益於父母，實有益於現生眷屬，後世子孫也。臨終助念，無論老少，均當如是。詳看飭終津梁，及後列臨終三要，自知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女人臨產，每有苦痛不堪，數日不生，或致殞命者。又有生後血崩，種種危險，及兒子有慢急驚風，種種危險者。若於將產時，至誠懇切出聲朗念南無觀世音菩薩。不可心中默念，以默念心力小，故感應亦小。又此時用力送子出，若默念，或致閉氣受病。若至誠懇切念，決定不會有苦痛難產，及產後血崩，并兒子驚風等患。縱難產之極，人已將死，教本產婦，及在旁照應者，同皆出聲念觀世音。家人雖在別房，亦可為念。決定不須一刻工夫，即得安然而生。外道不明理，死執恭敬一法，不知按事論理，致一班念佛老太婆，視生產為畏途。雖親女親媳，亦不敢去看，況敢教彼念觀音乎。須知菩薩以救苦為心，臨產雖裸露不淨，乃出於無奈，非特意放肆者比。不但無有罪過，且令母子種大善根。此義係佛於藥師經中所說，非我自出臆見，我不過為之提倡而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女人從十二三歲，至四十八九歲，皆有月經。有謂當月經時，不可禮拜持誦，此語不通情理。月經短者，二三日即止，長者六七日方止。修持之人必須念念無間，何可因此天生之小恙，意令廢棄其修持乎。今謂當月經時，可少禮拜，念佛誦經，均當照常。宜常換洗穢布，若手觸穢布，當即洗淨。切勿以觸穢之手，翻經及焚香也。佛法，法法圓通，外道只執崖理。世人多多只信外道所說，不知佛法正理，故致一切同人，不能同沾法益也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀世音菩薩，誓願宏深，尋聲救苦。若遇刀兵、水火、饑饉、蟲蝗、瘟疫旱澇、賊匪、怨家、惡獸、毒蛇、惡鬼、妖魅、怨業病、小人陷害等患難者。能發改過遷善，自利利人之心，至誠懇切念觀世音，念念無間，決定得蒙慈護，不致有何危險。倘仍存不善之心，雖能稱念，不過略種未來善根，不得現時感應。以佛菩薩，皆是成就人之善念，絕不成就人之惡念。若不發心改過遷善，妄欲以念佛菩薩名號，冀己之惡事成就者，決無感應，切勿發此顛倒之心也。念佛最要緊是敦倫盡分，閑邪存誠，諸惡莫作，眾善奉行。存好心，說好話，行好事。力能為者，認真為之。不能為者，亦當發此善心，或勸有力者為之。或見人為，發歡喜心，出讚歎語，亦屬心口功德。若自不能為，見他人為，則生妒忌，便成奸惡小人心行，決定折福折壽，不得好結果也，宜痛戒之。切不可做假招子，沽名釣譽。此種心行，實為天地鬼神所共惡。有則改之，無則加勉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世有女人，不明至理，或不孝公婆，欺侮丈夫，溺愛兒女，虐待婢僕。或屬填房，虐待前房兒女。不知孝公婆，敬丈夫，教兒女，惠婢僕，教養恩撫前房兒女，實為世間聖賢之道，亦是佛門敦本之法。具此功德，以修淨土，決定名譽日隆，福增壽永，臨終蒙佛接引，直登九蓮也。須知有因必定有果，己若種孝敬慈愛之因，自得孝敬慈愛之果。為人即是為己，害人甚於害己。固宜盡我之職分，以期佛天共鑒也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    小兒從有知識時，即教以孝、弟、忠、信、禮、義、廉、恥之道，及三世因果，六道輪迴之事。令彼知自己之心，與天、地、鬼、神、佛、菩薩之心，息息相通。起一不正念，行一不正事，早被天、地、鬼、神、佛菩薩、悉知悉見，如對明鏡，畢現醜相，無可逃避。庶可有所畏懼，勉為良善也。無論何人，即婢僕小兒，亦不許打罵。教其敬事尊長，卑以自牧。務須敬惜字紙，愛惜五穀、衣服、雜物、護惜蟲蟻。禁止零食，免致受病。能如此教，大了決定賢善。若小時任性慣，概不教訓，大了不是庸流，便成匪類。此時後悔，了無所益。古語云，教婦初來，教兒嬰孩。以其習與性成，故當謹之於始也。天下之治亂、皆基於此，切勿以為老僧腐談，無關緊要也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    光老矣，精神日衰，無力答復來信。但以郵路大通，致遠近誤聞虛名，屢屢來信，若一概不復，亦覺有負來意。若一一為復，直是無此精神，以故印此長信，凡有關修持，及立身涉世，事親教子之道，皆為略說。後有信來，以此見寄。縱有一二特別之事。即在來信略批數字，庶彼此情達，而不至過勞也。若欲大通經教、固當請教高豎法幢之大通家法師。須知大通經教者，未必即生能了生死。欲即生了生死。當注重於信願念佛求生西方也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
