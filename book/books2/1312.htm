<html>
 <head>
  <meta content="text/html; charset=utf-8" http-equiv="Content-Type"/>
  <link href="./1312.files/editdata.mso" rel="Edit-Time-Data"/>
  <title>
   佛教各宗大意四輯第一種—密宗大意
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center">
    <b>
     <span style="font-size:36.0pt;font-family:標楷體;color:#FF6600">
      佛教各宗大意四輯第一種
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      —
     </span>
    </b>
    <b>
     <span style="font-size:36.0pt;font-family:標楷體;color:#FF6600">
      密宗大意
     </span>
    </b>
    <b>
     <span lang="EN-US" style="font-size:36.0pt;
font-family:標楷體;color:#FF6600">
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     黃懺華居士編述
    </span>
    <span lang="EN-US" style='font-family:"Times New Roman";
color:#003300'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      第一篇 緒論
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      第二篇 此宗之教相
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      第三篇 此宗之行果
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     密宗大意
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第一篇
    <span>
    </span>
    緒論
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第一章
    <span>
    </span>
    此宗之名稱及其略史
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗約三密中口密真言立宗，故名密宗，一名真言宗，佛典稱法身大日如來（毘盧遮那佛密宗稱為大日如來），與自性所成眷屬，於秘密金剛法界心殿，自受法樂故，常恆不斷，說自所證聖智境界。上首金剛薩埵，秉其教敕，結集為大日經金剛頂經等，於南天竺鐵塔，待人傳弘，其後釋迦佛滅後七百年時，龍猛菩薩，開鐵塔，親禮金剛薩埵，受金胎兩部大法，傳之弟子龍智。龍智傳之弟子善無畏金剛智二人。善無畏三藏，於唐玄宗開元四年：齎大日經及蘇悉地經等秘密梵夾來長安。開元十二年，譯蘇悉地經三卷，其翌年譯大毘盧遮那成佛神變加持經七卷，此宗稱為大日經。沙門一行，師事善無畏最久，盡得其傳，筆受大日經，記其秘義為大日經疏二十卷，又作義釋十四卷。善無畏未開宗立教，傳一行禪師等，不久消歇。金剛智三藏，於開元八年，偕其弟子不空三藏同來，傳弘密教，蔚興一時，譯有金剛頂略出經準提陀羅尼經等。其後開元二十九年，金剛智入滅。天寶元年，不空還南天竺，詣龍智阿闍黎許，受十八會金剛頂瑜珈十萬頌裡，大毘盧遮那大悲胎藏十萬頌經，及其他經論五百餘部。更周歷五天，廣求密藏。天寶五年歸唐，大弘密教。合胎金兩部為一，譯有金剛頂大教王等經。開元間，善無畏金剛智不空，肩隨行化，時人稱為開元三大士。不空之門下，有慧果等八阿闍黎。唐末亂離，經疏銷毀，持明軌則，流為市井歌唄。至宋世，雖有法賢施護法天等，譯出密部經論，亦未能光大而久遠，然河朔關隴之間，有鳳翔阿闍黎，及五臺顯密圓通法師等，稱一時龍象。元代入關，挾喇嘛教以俱來，此宗遂盛極一時，而中國固有之傳，反在存歿不可知之數。明太祖鑒於元代密宗勢力之盛，特申禁令，不准傳授密教，而宮禁之間，則尚有尊喃加巴藏卜迎哈立麻等舉。清代真言一宗，亦傳布僅在喇嘛，且信奉不出宮禁。兩部大法，久莫能舉其名矣。日僧空海，即弘法大師，於唐代來華，從慧果阿闍黎，傳受兩部大法，歸國弘通之，傳承至今，真言密乘，賴以不墜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第二章
    <span>
    </span>
    此宗之教判
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    弘法大師，依大日經，造十住心論及祕藏寶鑰，又依金剛頂經，造辨顯密二教論，判攝大小乘諸教。故此宗之教判，望橫，有顯密二教之教判，以應化所說顯教四家大乘華嚴天台三論法相為所對，以法身所說秘密法門為能對，決其優劣淺深。就豎，有十住心之教判，下從外道凡夫一分微少之善心，上至第十秘密莊嚴心，立十住位階，顯背暗向明心續生之次第。顯密二教者，應化所說百億教法，名曰顯教，言顯略逗機，即大小乘三藏十二部經所說四諦十二因緣六度萬行法門，是顯教。法身所說兩部秘藏，謂之密教，言秘奧實說，即大日經金剛頂經等所說金胎兩部法門陀羅尼印契念誦灌頂儀軌，是密教。顯教者，隨他方便誘引教義。密教者，對自眷屬內證法門。如二教論云：若據秘藏金剛頂經說，如來變化身，為地前菩薩及二乘凡夫等，說三乘教法。他受用身，為地上菩薩，說顯一乘等，並是顯教也。自性受用佛，自受法樂故，與自眷屬，各說三密門，謂之密教。此三密門者，所謂如來內證智境界也。又云：他受用應化身隨機之說，謂之顯也。自受用法性佛說內證智境，是名秘也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所謂十住心，源出大日經住心品，第一異生羝羊心，第二愚童持齋心，第三嬰童無畏心，第四唯蘊無我心，第五拔業因種心，第六他緣大乘心，第七覺心不生心，第八如實一道心，第九極無自性心，第十秘密莊嚴心。一異生羝羊心者，三惡道之住心。異生，義譯凡夫。凡夫作種種業，感種種果，身相萬種而生，故名異生。凡夫狂醉，不辨善惡，不信因果，但念婬食，愚癡無智，猶如羝羊，其果報不出三趣，所謂地獄餓鬼傍生。羝羊者，牡羊也。牡羊於畜生中，性最下劣，但念水草及婬欲事，餘無所知。放天竺語法，因喻不知善惡因果愚童凡夫。二愚童持齋心者，人乘之住心。愚童，喻凡夫之愚昧。羝羊無自性，本覺內熏，佛光外射，欻然自有念生，我今節食持齋即是善法，由節食自誡故，覺緣務減少，生少分不著之心。以此為因，於持齋之日，數數檀施，善心漸進，如穀遇緣。儒家倫常及佛教中五戒等，攝於此中。三嬰童無畏心者，天乘之住心。嬰童，喻凡夫之劣弱。諸外道等，遇善友，聞有大天，能與一切樂，起歸依心，修十善六行四禪，厭下界，欣上天，冀生天道，脫下界之厄縛，暫得蘇息。如彼嬰兒，犢子隨母，故云無畏。攝大梵天外道等所計，及佛教中十善等。四唯蘊無我心者，聲聞之住心。觀四諦理，了解唯五蘊法恆存，無常一主宰之人我。此住心攝一切小乘法盡。五拔業因種心者，緣覺之住心。業者惡業，因則十二因緣，種者無明種于。辟支佛出無佛世，修無言等業，見飛華落葉，觀十二因緣法，拔業煩惱株杌及無明種于，入無餘涅槃故名拔業因種。六他緣大乘心者，法相之住心，所謂他緣乘著，謂發平等大誓，為法界眾生行菩薩道，普令同入是乘。約此無緣大悲，故名他緣乘，又名無緣乘，至此僧祇，始能觀察阿陀那深細之識，解了三界唯心，心外更無一法可得。乘此無緣心，而行大菩提道，故名無緣乘也。七覺心不生心者，三論之住心。心王猶如池水，性本清淨。證此性淨時，即能自覺心本不生。何以故，心前後際俱不可得故。以前後際斷故，雖復遇境界風隨緣起滅，而心性常無生滅，謂本不生者，兼明不生不滅不斷不常不一不異不去不來等。三論家舉此八不以為究極中道。八一道無為心者，天臺之住心，亦名如實一道心，又如實知自心，又空性無境心。一道者，無二亦無三之一乘，所謂佛乘。乘約能運載得名，道據能開通立稱。無為者，所證法爾無作三諦理。從八不空寂無相出，存萬德有，三乘同證入一道無作理，境智雙融，離有為無為別執，故名一道無為。九極無自性心者，華嚴之住心。無自性者，真如隨緣不守自性義，即染淨諸法，真妄交徹，圓融無礙，所謂事事無礙重重無盡因陀羅網義，究極無自性理，故名極無自性。此心望前顯教極果，於後秘心初心。十秘密莊嚴心者，密教之住心。秘密者，如來秘奧之三密，所謂金胎兩部六大三密五相五智等無盡法門是也。此法甚深微細，等覺十地，不能見聞，故云秘密。以此三密莊嚴曼荼羅，即莊嚴如來所證及眾生本具之功德，故云莊嚴。此十住心，具該三界因果諸法，總攝內外顯密眾教。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第三章
    <span>
    </span>
    兩部大經
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     一、大日經
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗以大日金剛兩部大經，如序說胎藏界荼羅金剛界曼荼羅兩部，從而又如序具說一法界多法界理智因果等無盡法門，說盡一宗之秘奧，定之為根本兩部大經，論定密部一切經軌法門，皆從此兩部大經等流分出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大日經者，胎藏界之根本大經也。具云大毘昆盧遮那成佛神變加持經。大日經開題言此經總有三本，一法爾常恆本，謂諸佛法曼荼羅，以心王心數諸尊，法爾常恆，各各演說自內證法門，名法爾常恆本。大疏所謂若十佛剎微塵大眾各各廣演身口意差別法門，則無限量，是也。二分流廣本，謂龍猛菩薩入南天鐵塔，對金剛薩埵所誦傳十萬頌經，此經亦流布閻浮。大疏所謂毘盧遮那大本有十萬偈，又此經流布閻浮有十萬偈，是也。三分流略本，謂現流布七卷三千餘頌經，龍猛菩薩取十萬頌中宗要者也，即善無畏譯七卷經，此宗所依今本。大疏所謂以浩廣難持故，傳法聖者採其宗要，凡三千餘頌是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大毘盧遮那者，密教之本尊大日如來也。大者，豎橫無邊際義，數量過剎塵義，最勝最上義。毘盧遮那者，日之別名，除暗遍照為義，或云光明遍照，或說高顯廣博。世間之日，不可為喻，但取少分相似之義，加以大字。成者，不壞不斷不生不滅無始無終之義，此則法爾所成之成，非因緣所生之成。成佛者，具足梵音，應云成三菩提。佛者，正覺正知之義，如實知過去未來現在諸眾生數非眾生數常無常等一切諸法，明了覺知，故稱佛。神變加持者，舊譯或云神力所持，或云佛所護念。神變者，不測曰神，異常名變。加持者，加以往來涉入為名，持以攝而不散立義，謂此自證三菩提，若離如來威神之力，則雖十地菩薩，尚非其境界，況餘生死中人，是故如來住於自在神力加持三昧，普為一切諸眾生等，示種種諸趣門所喜見身，說種種性欲所宜聞法，隨種種心行開觀照門，於一切時處起滅邊際，俱不可得。緣謝則滅，機興則生，無有始終，故曰神力加持。經者，貫穿不散之義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此經一部七卷三十六品，以開示一切眾生本有淨菩提心所具無盡莊嚴藏，即本有本覺之曼荼羅為主旨。三十六品中，前三十一品者，本經。後五品，其供養法也。前三十一品中，第一入真言門住心品者，教相。第二入曼荼羅具緣真言品已下，事相也。住心品統論一經之大意，其中因行果三句，所謂菩提心為因大悲為根方便為究竟者，此經之大宗。一經所說，不出此三句法門。此三句，又不過廣說菩提心之始中終也。云何菩提，謂如實知自心。第一甚深微妙之法，從何處得耶，即是行者自心耳。若能如實觀察了了證知，是名成菩提。行者正知心實相故，見一切法悉皆甚深微妙，無量無數，不可思議，不動不倚不著，都無所得，畢竟如菩提相故。虛空相，是菩提。何以故，菩提無相故。經以如實知自心釋菩提已，為令未來眾生具足方便，無復餘疑，更以九句廣演其義。九句中初句云：云何世尊說此心菩提生者，即是菩提心生也。如華嚴經廣說歎發菩提心功德，今此中真問心之密印，云何了知此心菩提種子發生，若已發生其性云何。第二句云：復以云何相知發菩提心者，相謂性成於內必有相彰於外，如般若中廣明阿毘跋致相貌，今此中亦問菩提心生時有何相貌也。第三句云：大勤勇幾何次第心續生者，大勤勇即是佛之異名。歎德而復發問有幾心次第而得是心也。第四第五句云：心諸相與時願佛廣開演者，問此諸心差別之相，及相續勝進，凡經幾時，而得究竟淨菩提心也。第六句云功德聚亦然者，言是心微妙功德，亦願世尊廣開演之。第七句云及彼行修行者，次問當以何行，云何修行而能獲得無上悉地。第八句第九句云，心心有殊異唯大牟尼說者，謂眾生異熟識心瑜伽行者殊異之心，亦願世尊分別廣說。從此以後迄至經終，皆是如來酬九問之意，廣分別說。然佛觀當時眾會，務令得意求宗，或後問先答，文無定準。或轉生疑問，以盡支流。總之，大經一部，不外廣演自心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此經之疏釋，有一行阿闍黎之大日經疏及大日經義釋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二、金剛頂經
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛頂經者，金剛界之根本大經也。具云金剛頂一切如來真實攝大乘現證大教王經。依金剛頂經義訣，此經有四本，一法爾常恆本，與大日經法爾本同，謂諸佛法曼荼羅。二塔內安置本，亦云無量頌本，義訣所謂經夾廣長如床，厚四五尺，有無量頌，在南天竺界鐵塔之中，是也。三分流廣本，謂閻浮提流布之十八會十萬頌大本。四略本，謂十萬頌之要略，有四千頌七千頌之不同。十八會中，略出初會四大品之宗要，參以後十七會之旨趣所成，題云金剛頂瑜伽中略出念誦經。金剛頂經者，梵本十萬頌十八會之總名，通現流布金剛界諸經。然以三本為主，一金剛智譯略出經，二不空譯金剛頂一切如來真實攝大乘現證大教王經，三施護譯佛說一切如來真實攝大乘現證三昧大教王經，不空譯教王經，復有二本。一三卷，祇金剛界大曼荼羅廣大儀軌品一品，正說金剛界曼荼羅之本經也。常云金剛頂經，指此本。一二卷，四品，說修習供養之儀軌。橫豎智杵，摧壞四魔，常恆不壞，堅固不動，故名金剛。最勝無上，故名頂。五智佛名一切如來，聚一切諸法共成五佛身，故此五佛則諸佛之本體諸法之根源，故名一切如來。離一切虛偽，故名真實。一一言名成立中，含無邊顯密教義，故名攝大乘。現證佛菩提，故名現證。能含一切教法，故名大教，為諸教之王，名大教王。此經以開示依三密加持，修生顯得離垢清淨菩提心智曼荼羅為主旨。一經三卷中，初序文，次正宗文。正宗文中，一說毘盧遮那佛受用身，以五相現成等正覺。二說毘盧遮那成佛後，以金剛三摩地現發生三十七智。三說一切如來以一百八名讚禮婆伽梵大持金剛。四說金剛界大曼荼羅。五說入金剛界大曼荼羅儀軌。六雜說。其疏釋有金剛頂經義訣等已上兩部大經，曰純部密經，至此宗所依論藏，有菩提心論及釋摩訶衍論。菩提心論，具名金剛頂瑜伽中發阿耨多藐三菩提心論，廣說勝義行願三摩地三種菩提心。釋摩訶衍論，釋大乘起信論，開示不二摩訶衍等三十三種法門，其中三自一心摩訶衍等三十二種者，修行種因海，顯教之分齊。不二摩訶衍一種者，性德圓滿海，密教之分齊也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    第二篇
    <span>
    </span>
    此宗之教相
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第一章
    <span>
    </span>
    大日如來
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毘盧遮那佛，此宗稱為大日如來。毘盧遮那，具云摩訶毘盧遮那左坦他□多。摩訶，大義。毘盧遮那，日之別名，譯云大日，又毘盧遮那，光明遍照義，譯云大遍照如來，又云最高顯廣眼藏如來。密號稱遍照金剛，又稱遍法界身普門身等。以遍照為正譯，譯日譯眼等義譯也。依如大疏，毘盧遮那，是日之別名。此有三義，一除暗遍明義，謂如來智慧日光，遍一切處，作大照明，無有內外方處晝夜之別。二眾務成辦義，謂如來日光，遍照法界，能平等開發無量眾生種種善根，乃至世間出世間殊勝事業，莫不由之而得成辦。三光無生滅義，謂佛心之日，雖為無為煩惱戲論重雲之所覆障，而無所減。究竟如法實相三昧圓明，而無所增。以如是等種種因緣，世間之日不可為喻，但取其少分相似故，加以大名，曰摩訶毘盧遮那；又仁王護國念誦儀云：吠路者那野，此云遍照，亦云大日，如世間日，唯照一邊，不照一邊。晝照，夜不照。照一世界，不照餘世界。但得名日，不得名大。毘盧遮那名大日者，色身法身，普周法界，十方世界，悉皆照耀；又演密鈔云：毘云遍，盧遮那云光明照，為順此方云光明遍照；又金剛頂經義訣云：梵云毘盧遮那，此翻最高顯廣眼藏如來。此如來者，一切如來普門總德，圓具萬德，同遍十方。自豎差別門觀之，則諸佛菩薩，無不從此尊出生。自橫平等門觀之，則一切森羅萬象，皆是如來遍法界身，是故此如來，望橫，則為宇宙法界之全部。就豎，則是宇宙發現之本體，而又總轄此宇宙全部之主體，說真言秘經根本聖教大日經金剛頂經等之教主也，故他宗說法身無說無示。此宗談法身大日如來，三世常恆，於法界心殿，自受法樂故，與微塵數自眷屬，說自證三密門，即極妙甚深性海究竟果分之法門。然此應化，非從毘盧遮那身或語或意生，於一切時處起滅邊際，俱不可得。譬如幻師，以咒術力加持藥草，能現種種未曾有事，若捨加持，然後隱沒。如來金剛之幻，亦復如是，緣謝則滅，機興則生，即事而真，無有終盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第二章
    <span>
    </span>
    金胎兩部
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     一、兩部
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗之根本教義，為即事而真當相即道，以為宇宙法界，當體即是大日如來。此大日如來，具理智二德。理者，攝持不散平等之意，當根本兩曼荼羅中胎藏界。智者，決斷簡擇差別之意，當金剛界，是為金胎兩部曼荼羅。曼荼羅者，論圓具足義，舊譯，就體譯為壇，即築方圓土壇供養諸尊（修法壇），新譯就義譯為輪圓具足。此壇中具足諸尊諸德，成一大法門，如轂輻輞，具足圓滿，成一車輪，表圓滿具備法界海所有萬德。如大疏云：今此中妙法蓮華曼荼羅義，毘盧遮那本地常心，即是華臺具本。四佛四菩薩醍醐果德，如眾實俱成。十世界微塵數金剛密慧差別智印，猶如鬚□。十世界微塵數大悲萬行波羅密門，猶如華藏。三乘六道無量應身，猶如根莖條葉發暉相間，以如是眾德輪圓周備，故名曼荼羅也。又云：曼荼羅，是具種種德義，即是如來秘密之德。如是秘密之德，如蓮華開敷而自莊嚴，是故金胎兩部曼荼羅者，諸佛理智之體性，眾生色心之實相也。如十住心論云：秘密莊嚴住心者，即是究竟如實覺知自心之源底，如實證悟身之數量，所謂胎藏界會曼荼羅，金剛界會曼荼羅，金剛頂十八會曼荼羅，是也。又大疏云：佛從平等心地開發無盡莊嚴藏大曼荼羅已，還用開發眾生平等心地無盡莊嚴藏大曼荼羅。誠以諸佛法性身心，眾生具縛色心，皆理理無數智智無邊之金胎兩部，而眾生狂醉，不覺不知，為開發眾生自心所具萬德故，建立兩曼荼羅。所謂金剛界者，金剛有二義，一堅固義，自體堅固。不可破壞，故云堅固，又利用義，能摧破一切物，故云利用。智體亦爾，沈淪生死海中，不朽不壞，還能摧破一切煩惱，故名金剛。所謂胎藏界者，約胎藏為喻。胎藏有二義，一含藏義，如母胎內，含藏子體。理體亦爾，能具足一切功德，又隱覆義，如人在母胎，覆藏其體。理體亦爾，隱煩惱中。此應譯胎藏法，對金剛界故，名胎藏界，即金剛界者，智差別之法門。胎藏界者，理平等之法門。此二二而一，一而二，密教謂之二而不二。茲列表如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    金剛界  
    智  差別  心法  豎  識大  大智  佛
   </p>
   <p class="MsoPlainText" style="text-indent:24.0pt;">
    二
    <span>
    </span>
    不二
   </p>
   <p class="MsoPlainText" style="text-indent:24.0pt;">
    <span>
    </span>
    胎藏界  
    理  平等  色法  橫  五大  大悲  眾生
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    元來理智者，一法之二義，不二而二。故云法體不分，義門得別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二、三部五部
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗準因果之勝劣，先金後胎，即胎藏界者，因門。金剛界者，果門也。胎藏界者，從果向因本覺下轉之化他門。金剛界者，從因至果始覺上轉之自利門也。胎藏界者化他門故，約大定智悲三德，立佛蓮金三部。一蓮華部者，眾生身中本有之淨菩提心清淨理，雖在六道生死泥中流轉，而不染不垢。如蓮華出生泥中，而不染不垢，故名蓮華部，當大悲。二金剛部者，眾生自心本有堅固之智慧，雖在生死泥中，經無數劫，而不朽不壞，能破煩惱。如金剛雖久埋地中，而不朽不壞，能摧諸怨敵固物，故名金剛部，當大智。三佛部者，此理此智。凡位未顯。入果位，理智具足，覺道圓滿，故名佛部，當大定。金剛界者自行門故，約轉因位九識所得果上五智自證境，立佛金寶蓮羯五部，即胎藏三部，加寶部羯摩部二部。寶部者，佛自利圓滿中具無邊功德，故名寶部。羯摩部者，為眾生成辦一切事業，故名羯摩部。此中初二在纏因德，第三理智具足出纏果位也，後三於佛部中別開之。佛二利圓滿，其自證邊曰寶部，其化他邊曰羯摩部。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、金剛界九會
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    兩部曼荼羅中，金剛界有九會曼荼羅，胎藏界有八葉蓮臺十三大院。金剛界九會者，現圖曼荼羅之作者，於十八會曼荼羅中，拔出此九會，建立現圖曼荼羅。第一會，大日如來以五相現成等正覺。成正覺後，以金剛三摩地現出生三十七尊乃至外部諸眾攝化眾生，故名成身會。此會為第二以下諸會曼荼羅之總體，故名根本會；又此會諸尊皆住相好具足羯摩身，羯摩者，事業成就義，故名羯摩會，當四曼中大曼。此會具有一千六十一尊，略有三十七尊。第二會，以印契及器仗等標幟，示成身會諸尊之內證本誓，故名三昧耶會，當四曼中三昧耶曼。第三會，此會諸尊，皆住三股金剛杵中，三股表事業成辦義，故名羯摩會。羯摩會諸尊，各具五智無際智等微細圓融德，故名微細會。諸尊皆住定印，故名三昧耶，當四曼中法曼。第四會，諸尊各各以寶冠華鬘等三昧耶形，供養大日如來，故名供養會。當四曼中羯摩曼。以上第二第三第四三會，各有七十三尊。第五會，合前四曼於一會，示四曼不離，故名四印會，又是大日五智故，名五智會，此會有十三尊。以上五會，以大日為中臺，顯因即果。第六會，上來總別四曼，攝歸大日如來獨一法身，顯四曼體一，大日如來住智拳一印，故名一印會，此會惟有大日一尊。已上六會，從麤至細之次第也，大日如來之自性輪身也，自證門也，四曼中法三曼也。第七會，以金剛薩埵為中臺，轉欲解愛慢四煩惱，為欲解愛慢四菩薩，示深密之理趣，故名理趣會；又金剛薩埵，與普賢菩薩同體，故名普賢會。前六會之大日如來，來此會，現金剛薩埵身，說正法，化益眾生，顯果即因，此會有十七尊，此為大日如來之正法輪身，四曼中法曼也。第八會，大日如來為折伏剛強難伏之眾生，更從金剛薩埵，現降三世明王忿怒身，左足踏自在天，右足踏烏摩后，故名降三世羯摩會，四曼中大曼也，此會有七十七尊。第九會，前會諸尊，住降三世本誓之三昧耶，持大悲之弓箭，降伏魔王，又警覺眾生，故名降三世三昧耶會，四曼中三曼也，此會有七十三尊。此二會，大日如來化他之教令輪身也。要之，九會曼荼羅者，大日如來之三輪身也。已上九會之次第，以羯摩會為第一，降三世三昧耶會為第九，是為從果向因下轉之次第。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次從因至果上轉之次第，以降三世三昧耶會為第一，羯摩會為第九。第一降三世三昧耶會，降三世明王，現三昧耶形，降伏三世怨敵，除成道之障礙。第二降三世羯摩會，前三昧耶形，轉成降三世羯摩身，現大忿怒相，左足踏大自在天，表斷煩惱障，右足踏烏摩后，表斷所知障。第三理趣會，由前二會斷二障三毒，顯現般若之理趣。悟此理趣，則欲觸愛慢等十七位心，即本不生之妙體。第四一印會，表由五相秘觀，行者與本尊冥合，一切諸尊，皆攝入大日一尊。第五四印會，從大日一身，出現四佛，圓滿五智三十七智等。第六供養會，從四印現三十七尊，所現諸尊，皆入供養三昧，互受法樂。第七微細會，示至現智身等遍入微細金剛之定相。第八三昧耶會，至道場觀，種子轉成三昧耶形，表內證本誓。第九羯摩會，前三昧耶形，轉成相好具足大曼荼羅羯摩身。前九會者，大日如來，從本地至垂跡，利濟眾生之次第，即化他門之順序。此九會者，真言行者斷惑障開發心地之次第，即自行門之順序也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛界九會曼荼羅，其主尊三十七尊也，即根本一會曼荼羅之上，有五大月輪。大日如來，住中臺月輪中，持智拳印，佛部主，總德也。其前右後左，有金剛波羅密寶波羅密法波羅密羯摩波羅密四菩薩，為大日四親近。阿
    <span lang="EN-US">
     <img border="0" height="16" src="./1312.files/image001.gif" v:shapes="_x0000_i1025" width="16"/>
     等四如來，住四方月輪中，為大日四大眷屬，總德中分德也。此四大眷屬又皆有四眷屬。即東輪中臺阿
     <img border="0" height="16" src="./1312.files/image001.gif" v:shapes="_x0000_i1026" width="16"/>
     如來，金剛部主，前右左後，有金剛薩埵金剛王金剛愛金剛喜四親近菩薩。南輪中臺寶生如來，寶部主，前右左後，有金剛寶金剛光金剛幢金剛笑四親近菩薩。西輪中臺無量壽如來，蓮華部主，前右左後，有金剛法金剛利金剛因金剛語四親近菩薩。北輪中臺不空成就如來（即釋迦），羯摩部主，前右左後，有金剛業金剛護金剛牙金剛拳四親近菩薩。次內四供養金剛喜金剛縵金剛歌金剛舞四菩薩，示四如來供養中央大日。次外供養金剛燒香金剛華金剛塗香金剛燈四菩薩，顯中央大日供養四如來，以上表自證德。次金剛鉤金剛索金剛鎖金剛鈴四攝菩薩，表化他德。此中以薩王愛喜乃至業護牙拳四佛四親近，為慧門十六尊，以大日四親近四波羅密及八供四攝菩薩，為定門十六尊。此三十七尊，攝盡萬法。茲圖示金剛界九會曼荼羅如下：
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    南
   </p>
   <p class="MsoPlainText">
    東
   </p>
   <table border="1" cellpadding="0" cellspacing="0">
    <tr>
     <td class="Normal" valign="top" width="177">
      <p align="center" class="MsoPlainText" style="text-align:center">
       理趣會
      </p>
     </td>
     <td class="Normal" valign="top" width="215">
      <p align="center" class="MsoPlainText" style="text-align:center">
       降三世羯摩會
      </p>
     </td>
     <td class="Normal" valign="top" width="173">
      <p align="center" class="MsoPlainText" style="text-align:center">
       降三世三昧耶會
      </p>
     </td>
    </tr>
    <tr>
     <td class="Normal" valign="top" width="177">
      <p align="center" class="MsoPlainText" style="text-align:center">
       一印會
      </p>
     </td>
     <td class="Normal" valign="top" width="215">
      <p align="center" class="MsoPlainText" style="text-align:center">
       羯摩會
      </p>
     </td>
     <td class="Normal" valign="top" width="173">
      <p align="center" class="MsoPlainText" style="text-align:center">
       三昧耶會
      </p>
     </td>
    </tr>
    <tr>
     <td class="Normal" valign="top" width="177">
      <p align="center" class="MsoPlainText" style="text-align:center">
       四印會
      </p>
     </td>
     <td class="Normal" valign="top" width="215">
      <p align="center" class="MsoPlainText" style="text-align:center">
       供養會
      </p>
     </td>
     <td class="Normal" valign="top" width="173">
      <p align="center" class="MsoPlainText" style="text-align:center">
       微細會
      </p>
     </td>
    </tr>
   </table>
   <p align="right" class="MsoPlainText" style="text-align:right;text-indent:24.0pt;
word-break:break-all">
    西
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    北
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四、胎藏界十三大院
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    胎藏界之十三大院，中臺為八葉蓮。大日如來，住中臺。無量壽寶幢開敷華天鼓四佛，文殊觀音彌勒普賢四菩薩，住八葉，合有九尊。八葉蓮華，表象生八瓣肉團心，示阿字本不生，顯一切眾生悉有佛性之理趣。此院為胎藏曼荼羅之總體，他十二院其別德也。第二上方遍知院，表諸佛遍知之德與諸佛能生之德，此院有七尊。第三北方觀音院，表如來大悲下化之德。第四南方金剛手院，表大智上求之德，各有三十三尊。第五下方持明院，表折伏攝受二德，有五尊。第六上方釋迦院，表方便攝化之德，智悲二德，變現為釋迦如來，濟度眾生，有三十九尊。第七南方除蓋障院，表由金剛之智門，除眾生之蓋障。第八北方地藏院，表由觀音之悲門，救九界之迷情，各有九尊。第九下方虛空藏院，表悲智合一，包藏萬德，能從眾生願授一切寶，兼智德，德為本，有二十八尊。第十上方文殊院，表大日之智慧，能斷一切戲論，兼福德而以智德為本。金剛手院，雖為大智之德。然彼為本有之智，實相之智。此為修生之智，觀照之智，有二十五尊。第十一下方蘇悉地院，蘇悉地，譯云妙成就，表自他二利成就之德。有八尊，第十二外金剛院，表隨類應化之德與聖凡不二之理，有二百零五尊。現圖略十三四大護院。此中中臺佛部，觀音院蓮華部，金剛手院金剛部，遍釋文持虛蘇六院屬佛部，地屬蓮華部，除屬金剛部，外金剛屬三部。胎藏曼荼羅，亦有從果向因從因至果及三輪身義，準上可知。茲圖示胎藏界十三大院如圖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <img border="0" height="435" src="./1312.files/image002.gif" v:shapes="_x0000_i1027" width="338"/>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以上兩界曼荼羅諸尊，且約數量列之，共實十方法界，有無邊無盡諸尊，攝在此兩部中。而一一尊各各具大三法羯四曼，橫堅無邊際。然此金胎兩部曼荼羅者，六大理智之法體，畢竟不外開顯眾生本具之色心實相，故曰密藏華嚴，塵數諸尊，森羅而住。一切眾生，萬德妙用，歷然而具。一切眾生，皆毘廬遮那。一切諸相，悉是覺王境界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第三章
    <span>
    </span>
    六大體大
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗以地水火風空識六法，為宇宙法界之本體，諸法緣起之根源。上自三世諸佛，下逮六道眾生，乃至法界諸法，無一非此六法所成，是曰六大緣起。此六法周遍法界，造作一切法，諸德圓滿，廣大無際，故云大。塵塵法界，無一非此法性六大所成，故云體大。如即身成佛義云：如是六大，能造一切佛及一切眾生器界等四種法身三種世間。又云：以六大為能生，以四法身三世間為所生。此所生法，上達法身，下及六道，雖麤細有隔，大小有差，然猶不出六大，故佛說六大為法界體性云云。此中初五大者，開色。後識大者，合五智無際智。若以六大配兩部，則初五大者理，當胎藏界。後識大者智，當金剛界。雖然，理智本來不二，五大之外無識大，識大之外無五大，故開識大為五大，則五大即五智。一法界體性智法界體性者，法界諸法所依體性，當空大。二大圓鏡智，大圓鏡者，其體如大圓鏡，影現萬像，當地大。三平等性智，平等性者，不簡彼此，平等一如，當火大。四妙觀察智，妙觀察者，明辨萬法之善惡邪正，當水大。五成所作智，成所作者，成就自利利他之妙業，當風大。此六大舉一全收，各各互具圓融，彼此不相礙。舉地大一，他五大即伴隨之。舉水大火大亦然，融通無礙，互相攝入，如光與光，相即而不相礙。又佛之六大，與眾生之六大，相即無礙，佛之外無眾生，眾生之外無佛，是曰六大無礙。此中六大互具他五大，地大之中有他五大，水大火大亦然，融會無礙，謂之六大之異類無礙，甲乙異人異類相望，甲之地大，與乙之地大無礙，乃至甲之識大，與乙之識大無礙，謂之六大之同類無礙。復次，無情非情之別，無色心人法之別，一切悉以此六法為體性故，六大法爾本有，古今同然，是曰法爾六大。此法爾六大，即靜而動，具因緣，為諸法緣起之本源，所謂四曼三密之相用（萬法），所生也。六大，能生也，是曰隨緣六大。雖云隨緣，然即動而靜，無量隨緣，當體法爾，法爾即隨緣，隨緣即法爾。隨緣之六大以外，無法爾之六大。麤顯之六大以外，無微細之六大，故云即事而真。如即身義又云：如是六大法界體性所成之身，無障無礙，互相涉入相應，常住不變，同住實際，故頌曰六大無礙常瑜伽。更以宇宙萬有配合六大如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌地  阿  黃  方    東    阿
    <img border="0" height="16" src="./1312.files/image001.gif" v:shapes="_x0000_i1028" width="16"/>
    大圓鏡  ┐
   </p>
   <p class="MsoPlainText" style="text-indent:24.0pt;">
    <span>
    </span>
    │水  縛  白  圓    西    彌陀  
    妙觀察  │
   </p>
   <p class="MsoPlainText" style="text-indent:24.0pt;">
    胎藏界┤火
    <span>
    </span>
    囉  
    赤  三角  南    寶生  平等性  ├識大（金剛界）
   </p>
   <p class="MsoPlainText" style="text-indent:24.0pt;">
    <span>
    </span>
    │風  訶  黑  半月  北    釋迦  成所作  
    │
   </p>
   <p class="MsoPlainText" style="text-indent:24.0pt;">
    <span>
    </span>
    └空  佉  青  團形  中央  大日  法界體性┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第四章
    <span>
    </span>
    四曼相大
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前六大者，法界諸法之體性。今此四曼者，其相狀也。所謂四曼者，四種曼荼羅之略語。四種曼荼羅者，一大曼荼羅，大者殊勝義，圓滿義，指物之色相。法界森羅諸法，悉有色相，故法法塵塵，即是大曼荼羅；所謂世出世一切有情之身，皆攝於是。就佛菩薩等之四曼述之，則一一佛菩薩之相好具足身，乃至彫刻彩晝之佛菩薩形像，亦是大曼荼羅。二三昧耶曼荼羅，三昧耶梵語，有本誓平等除障警覺四義，指物之形象。法界森羅草木國土等相，其性融會無礙，故法法塵塵，即是三昧耶曼荼羅；所謂世出世所依一切器界草木等，皆攝於是。佛菩薩等所持標幟刀劍輪寶如意珠蓮華寶塔金剛杵等，乃至以手指結之印契等，又彩晝其像等，亦是三昧耶曼荼羅。第三法曼荼羅，法者軌持義，指物之名稱法界森羅諸法，悉有名稱等，有軌持義，故法法塵塵，即是法曼荼羅；所謂世出世內典外典一切教法，乃至十界有情非情之音聲言語風林河等聲，及色塵文字六塵上所詮表，皆攝於是。佛菩薩等之種子真言，乃至一切契經文義等，亦是法曼荼羅。第四羯摩曼荼羅，羯摩梵語，有威儀事業等義，指物之作用。法界森羅諸法，悉有業用作業，故法法塵塵，即是羯摩曼荼羅；所謂世出世一切威儀事業等，皆攝於是。佛菩薩等之種種威儀事業，乃至涅鑄刻鏤等像，亦是羯摩曼荼羅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四種曼荼羅者，六大法界上所具之差別相。上自法身如來，下至六道凡夫及器世間，其差別雖無量無邊，畢竟不出四曼。一佛一尊，一法一塵，乃至法界森羅之人法，無不具此四曼差別之別相，效云相大。此四曼各各互相涉入，彼此攝持，此又有同類不離異類不離二義，與六大無礙之異類無礙同類無礙互具各具相同。異類不離者，大曼三曼乃至法曼羯曼，彼此不離，舉一曼則他三曼自攝在其中，涉入無礙。同類不離者，甲之四曼，與乙之四曼相望，彼此不離，涉入自在；又此四曼，有法爾隨緣等義。法爾四曼者，此四曼各各本不生故，各各有法爾本有義。隨緣四大者，六大體大隨緣顯現之相貌效。此能造六大隨緣所造四曼差別之別相，生佛無二，十界平等。不離佛界四曼，有眾生界四曼。不離眾生界四曼，有佛界四曼。彼此輪圓具足，一一周法界，猶如空光，涉入無礙，故曰四曼不離。如即身義云：如是四種曼荼，四種智印，其數無量，一一量同虛空，彼不離此，此不離彼，猶如空光，無礙不逆，故云四種曼荼各不離。不離即是即義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第五章
    <span>
    </span>
    三密用大
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前六大四曼者，宇宙法界之體性及其相狀。今此三密者，其業用也；所謂三密者，身密語密意密，與通常所謂身口意三業同，所以名之曰三密者，此為甚深微妙之作業故。如即身義云：三密者，一身密，二語密，三心密。法佛三密，甚深微細，等覺十地，不能見聞，故曰密。約三密之理趣，有法佛三密眾生三密二義。初法佛三密者，如來自證之三密。六大法界之體相，是身密。其一切音聲，是語密。其周遍之識大，是意密。而六大即大日故，此三密者，大日之三密也。山高水長，日光月色，花紅葉綠，一切法界森羅之體相，是大日之身密。風鳴岸葉，潮打空城，潺湲之溪聲，綿蠻之鳥語，乃至蛩吟蟬噪等一切音聲，是大日之語密。一切心念照了，是大日之意密。次眾生三密者，眾生修行之三密，此又有有相三密無相三密二種。有相三密者，手結印契，是身密。口誦真言，是語密。心入本尊三摩地，是意密。如菩提心論云：所謂三密者，一身密者，如結契印召請聖眾是也。二語密者，如密誦真言，令文句了了分明無謬誤也。三意密者，如住瑜伽相應白淨月圓滿觀菩提心也。無相三密者，一切之身業，一切之語業，念念之意業，悉是三密。如疏云：從一平等身，普現一切威儀，如是威儀，無非密印。從一平等語，普現一切音聲，如是音聲，無非真言。從一平等心，普現一切本尊，如是本尊，無非三昧；所謂舉手動足，皆成密印，無相之身密也。開口發聲，悉是真言，無相之語密也。起心動念，咸成妙觀，無相之意密也。此二種三密，不二而二，有相即無相，無相即有相。有相即無相者，一印具一切印之德，一明備無盡之法，一觀同遍法界。故一念一明一印，當體即各各同遍，自他涉入，一多無礙，即有相三密，當體無相絕待。無相即有相者，無相三密，當處約德，有相三密之義成，是曰無相即有相之三密。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是故身密攝一切色法，語密攝一切音聲，意密攝一切心法，此三攝盡一切萬法之業用，故云用大。然三密互相涉入，彼此攝持，剎那之身密，當體具語意二密。一念之意密，當念具身語二密。一句之語密，當句具身意二密，故結一印，或誦一明，自三密具足。不惟一法之三密互融互具，諸法之三密，各各與一切剎塵之三密，融即無盡，故結一印，誦一明，起一念觀，當處具足一切印，一切明，一切三摩地。如是三密互融互即，故法佛之三密，雖高妙難測，而常與眾生之三密涉入。眾生一念之三密，具足佛界乃至十界之三密。自三密與他（本尊三密，彼此平等，涉入無礙。曰三密瑜伽（即相應）。正體現此理趣於現在三業之剎那，三密瑜伽之義成。三密加持，速疾證得佛果。加持者，如被攝持，不外感應道交之意。如即身義云：加持者，表如來大悲，與眾生信心。佛日之影，現眾生心水，曰加。行者心水，能感佛日，名持。又大疏云：入真言門，略有三事。一者身密門，二者語密門，三者心密門（中略）。行者以此三方便自淨三業，即為如來三密之所加持，乃至能於此生滿足地波羅密，不復經歷劫數備修諸對治行。又曰，然毘廬遮那內證之德，以加持故，從一一智印，各現執金剛神。形色性類，皆有表象。各隨本緣性欲，引攝眾生。若諸行人慇懃修習，能令三業同於本尊。從此一門，得入法界。又秘藏記云：佛知眾生身中本來自性理，與佛等無差別。而眾生不知己本有始本兩覺，與佛等，恆常覆蔽六塵煩惱，不能顯出，是故佛發悲願，我拔濟眾生，如我無異。垂斯誓願，若眾生有歸依者，住法界定自受法樂如來警覺，不敢違越本願，影向行者。所以真言印契加持護念，譬如國王自造法令，不敢違犯，令他行之。眾生蒙佛加持力，突破六塵淤泥，出現自心覺理，如賴春雷響，蟄蟲出地云云。即行者修三密觀行，即為如來三密之所加持，眾生隔歷之三業，與如來平等之三密，互相涉入，無二無別，現身速疾登大覺位，證得毘廬遮那佛果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    第三篇
    <span>
    </span>
    此宗之行果
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第一章
    <span>
    </span>
    發菩提心
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛頂發菩提心論言，凡人欲為善之與惡，皆先標其心，而後成其志。是以欲依密教之教旨求無上菩提者，當發菩提心。菩提心者，萬行之根本，成佛之正因也。菩提心有二種，一能求菩提心，二所求菩提心。所求心者，所謂無盡莊嚴金剛界身是也，即是諸佛清淨法身，亦是眾生染淨心。能求心者，發起廣大之心，誓願斷除一切眾惡，誓願修習最上法門，誓願度脫諸眾生界一切有情，誓求速證無上菩提諸佛勝果也，所謂發菩提心，即求菩提之心，是以大日一經，如前所述，不出菩提心為因大悲為根方便為究竟三句。而此三句，又不過廣說菩提心之始中終也。求菩提之心者，成佛種子親因緣，故云菩提心為因。於此菩提心起大悲，修三密行，云大悲為根。菩提心為親因緣，大悲萬行為增上緣，自利利他之方便具足，萬行圓極之佛果圓成，云方便為究竟。猶如世間種子，藉四大眾緣得生根，如是次第，乃至果實成熟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又菩提心論所說，不過四種心；其中第一信心。即是白淨信心義，所謂若有上根上智之人，不樂外道二乘之法，有大度量勇銳無惑者，宜修佛乘。當發如是心，我今志求阿耨多羅三藐菩提，不求餘果，根本總體也。勝義行願三摩地三門，其行相也。一行願菩提心者，修大悲萬行，救濟一切有情，令發菩提心之利他妙行也。修行發願，故名行願。願者，念一切有情皆含如來藏性，皆堪安住無上菩提，願以佛乘而令得度也。行者，為此修行五大願也。二勝義菩提心者，修一切法無自性觀，證得無上菩提之利他妙行也。止息劣法，觀顯勝義，故名勝義。此有教觀二門，觀凡夫外道二乘十地菩薩等四類，次第捨劣取勝，終安住於普賢大菩提心，此觀門之勝義也。又觀諸法，覺悟其無自性，止除一切妄惑，從真起用，萬德斯具，此教門之勝義也。三三摩地菩提心者，修行五相三密等秘密觀行，即身現證本尊身之妙行也。三摩地，譯云等持，又云等念，又云等至。行者入信解地，修三密相應之五部秘觀，等持諸佛自行化他之萬德，故名等持。遍入有情界，平等攝受而護念之，故名等念。無所不至，故名等至。密教不共三摩耶戒，即以此三種菩提心為體。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第二章
    <span>
    </span>
    投華
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    受灌頂時，阿闍黎以華授行者，令投於諸尊列坐之大曼荼羅上，隨華墮在何尊之處，即以彼尊為行者之因緣佛守本尊，是曰投華得佛。如大疏云：師當為彼結作三昧耶印，三返誦彼真言，置華印上，令弟子以至誠心向道場散之，隨華所至之處，當知即是行人往昔因緣法門善知識，即依此方便門進趣修行也（中略）。既散華已，次應開面，令瞻睹道場，以歡喜心而告之曰：汝今觀此妙曼荼羅，深生敬信。汝己生諸佛家，諸明尊等，同共加護。一切吉祥及與悉地，皆悉現前。是故堅持三昧耶戒，於真言法教，應勤修習。次令弟子，以香華等普供養曼荼羅聖眾，即於道場授與本直言印，令坐一處誦之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第三章
    <span>
    </span>
    灌頂
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    灌頂者，天竺立太子時所用之儀式。依大疏，天竺立太子時，取四大海水，以四寶瓶盛之，於象牙上灌太子頂，表已受位。密教傚此世法，於瑜伽行者加行成就，堪嗣阿闍黎位時，為造曼荼羅，作傳教灌頂，以寶瓶盛神力加持之智水，敷法界曼荼羅大圖。令行者坐於自在神通師子之座。阿闍黎入法身如來之三摩地，持此寶水，灌行者頂，說法王之遺訓，授法王之印璽。如大疏云：如西方世人受灌頂法時。取四大海水及境內一切河水，具置寶藥穀等，作境內地圖，令此董子踞師子座，以種種珍寶莊嚴。所統眷屬，隨其大小，列次陪奉。韋陀梵志師，坐於象寶，以臨其後。持此寶水，以注象牙，令墮其頂上。而後唱令以告眾人。又歎說古先哲王治人濟代之法。如是隨順行者，當得壽命長遠，本枝繁盛，克紹轉輪之業。若不作如是事者，則當自退其位，殞身絕嗣，如是一一而教誨之。今此法王子灌頂，則亦如是。陳列密嚴佛土法界大圖，坐於妙法蓮華自在神通師子之座，以本性清淨智慧慈悲水。具含萬德而灌其心。爾時諸菩薩眾，下至八部眾生，莫不歡喜讚歎而生敬仰。時阿闍黎以法王遺訓而教訓之。從此以後，當得生如來家，定紹佛位。若不如是對明，則不知正法尊重也。又云：譬如世間剎利之種，謂欲紹其繼嗣，令王種不斷故，為其嫡子而作灌頃。取四大海水，以四寶瓶盛之，種種嚴飾。又嚴飾子身。眾物咸備。又飾大象，於象背上持瓶，令太子坐於壇中，所統畢集
    <span lang="EN-US">
     *於象牙上，水令流注太子之頂。灌此水已，大聲三唱，汝等當知太子已受位竟，自今以後，所有教勒。皆當奉行。今如來法王，亦復如是。為令佛種不斷故，以甘露法水。而灌佛子之頂，令佛種永不斷故，為順世法故，有此方便印持之法。從此以後，一切聖眾，咸所敬仰，亦知是人畢竟不退於無上菩提，定紹法王之位。諸有所作真言身印瑜伽等業，皆不敢違越也云云。即於瑜伽行者於曼荼羅種種支分，乃至一切諸尊真言手印觀行悉地。皆悉進達，堪紹阿闍黎位時。為造立曼荼羅，具足儀軌，而與宅濯頂，得灌頂已，堪紹師位。灌頂有三部五部之別，茲述其事業灌頂中之結緣受明傳法三種。結緣灌頂者，不簡是器非器，引入曼荼羅，令投華，授以其所得尊之一印一明，俾與佛結緣之作法。受明灌頂又名學法灌頂者，阿闍黎為信心堅固之弟子，造立曼荼羅，引入令投華，授以其所得尊之三密，令修學修行之作法。傳法灌頂者，即上來所述阿闍黎鑒知其弟子，於諸尊三密法門，皆悉進達，堪紹師位時，為造立曼荼羅，引入令投華，授以阿闍黎位之作法。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第四章
    <span>
    </span>
    印契
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵語目帝羅，此云印契，即以左右十指作種種印相，以標示法界之性德。印者，印可決定義。契者，契約不改義。諸佛結法印，約不違其本誓，行者結之，決定必與諸佛之本誓一致。如大疏云：行此法者，以印加持故，亦同如來法界身也。此印者，即是法界之標幟也。以此印故，標示法界之體，即名法界幢也。即各各密印，各各即是法界之標幟。所謂兩手十指者，法界之全體也，兩部曼荼羅之總體也。十指之屈伸離合，千差萬別，即法界森羅之差別，又曼荼羅諸尊之差別也。若能如法結之，則行者之身密與本尊之身密一致。本尊之萬德悉來，成為行者之所具，其德廣大不可思議。如慈氏菩薩念誦法云：手印相者，謂誓教法。即如國王勒級印文驗，隨所行處，無人敢違乖。承此如來誓教法印，亦復如是，一切凡聖及諸天龍惡魔鬼神，皆不能違越。又云：若奉持者，雖在凡夫，未斷煩惱，以法力故，隨所作處，等彼聖力，驅使諸賢聖及諸天龍八部一切鬼神，皆不敢違，以法印力不思議故也。又云：若執法界印印於己身，即成本尊慈氏真言體（中略）。印己印他，皆成本體三昧耶之身。雖凡愚不見，一切聖賢天龍八部諸鬼神及尾那夜迦，皆見本尊真身。諸護法明王等，為此親近，俱相助成，悉地速得成就。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第五章
    <span>
    </span>
    真言
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵語曼怛羅，此云真言。真言者，諸佛菩薩乃至明王天等之本誓本願，又稱咒，真言能發神通，除災患，與世間咒禁法相似，是故曰咒。如大疏云：真言，梵曰漫怛羅，即是真語如語不妄不異之音。龍樹釋論，謂之秘密號。舊譯云咒，非正翻也。又稱明，真言能破眾生煩惱闇障，義翻為明。一說明及真言，義有差別。若心口出者，名真言。從一切身分任運生者，名之為明。又佛放光明，光中所說，故名為明。其體有大咒又根本咒，中咒又心咒，小咒又心中心咒三種，其義，有種子名號本誓三種。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    印契單稱印，真言稱明，合云印明。此二如鳥兩翼、車兩輪，放諸經軌，有印相時，必有真言。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第六章
    <span>
    </span>
    觀想
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     一、入我我入觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀想者，三密中意密之作用。結印持明，必觀想其印明之意義，是曰觀想。入我我入觀者，三密中觀身密與本尊同體無二之觀法也。觀本尊入我，我入本尊，本尊與我，無二平等，故名入我我入觀。其法行者先作法界定印，又彌陀定印，平正身體，觀我胸中有阿字，變為月輪。月輪上有鍐字，變為法界塔婆。法界塔婆，變為大日如來，身相白色，戴五智寶冠，結跏趺坐，住大智拳印，背後有圓光，萬德莊嚴。自如來頂上，放白色光明，遍照十方世界。次觀壇上，亦有阿字，變為月輪。乃至放白色光明，照十方世界。我與壇上之本尊，無二無別。次觀一切眾生之胸中，亦有阿字，變為本尊。一切眾生，雖不知此理，依我功德力，本尊加持力，及法界增上力。一切眾生之心佛，亦得與本尊一體。本尊，我，及眾生是三無差別，如明鏡相映，互影現涉入。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二、正念誦
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    正念誦者，誦本尊之真言，觀與本尊彼此涉入之觀法。念誦有二種四種五種之別。五種念誦者，一蓮華念誦，發聲念誦。二金剛念誦，合口動舌默誦。三三摩地念誦，都不動舌，住定心觀真言文字。四聲生念誦，觀想心蓮華上有白螺貝，從白螺貝出妙音聲持誦。五光明念誦，念想口出光明持誦。此當三摩地念誦，依口密，入本尊與行者同體無二。其法先安念珠於蓮華合掌內，當胸前加持之。次發願誦我欲拔濟無餘界，一切有情諸苦難，本來足薩婆若，法界三昧早現前。住大勇猛心，懸念珠於兩手，當胸邊，誦本尊之真言，觀本尊心月輪上，有真言字，右旋列住。我心月輪上，有真言字，亦復如此。本尊所誦真言字，自本尊之口出，自我頂入，至心月輪上，右旋列住。我所誦真言字，自本尊之臍入，至心月輪上，亦復如此。本尊與我，無二無別。依我與本尊共誦真言之功德，一切眾生之語業，皆清淨無二一體。其誦本尊之真言，不緩不急，其數二十一遍百八遍，或千八百遍等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、字輪觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    字輪觀者，觀意密與本尊無二一體之觀法也。先觀心為圓明之月輪，於心月輪上，布阿縛羅賀卻佉五字，順逆自在觀之，故名字輪觀。其法先住法界定印，又彌陀定印，順觀我心月輪上，有阿縛羅賀佉五字，右旋列住，了了分明。冥想阿字諸法本不生不可得故，縛字自性言說不可得。縛字自性言說不可得故，羅字塵垢不可得。羅字塵垢不可得故，賀字因業不可得。賀字因業不可得故，佉字等虛空不可得。更自佉字，逆觀至阿字本不生不可得，次又觀本尊心月輪上，有阿縛羅賀佉五字而本尊與行者，彼此涉入。如此順逆觀之，住阿字本不生理，入言亡慮絕之境。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四、三密觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三密觀者橫觀行者與本尊彼此涉入之觀法也。以吽字安置身口意，觀五股金剛加持，故名三密觀。蓮華合掌，先想掌中有月輪。觀月輪上有八葉蓮華，華上有吽字，變成五股金剛杵，除滅身業中煩惱不淨，速顯得佛部諸尊，誦吽字三遍。次以印當口，觀舌上有月輪，月輪上有八葉蓮華，華上有吽字，變成五股金剛杵，除滅口業中煩惱不淨，連顯得蓮華部諸尊，誦吽字四遍。次以印當心，觀心上有月輪，月輪上有八葉蓮華，華上有吽字，變成五股金剛杵，除滅意業中煩惱不淨，速顯得金剛部諸尊，誦吽字三遍。次又合掌中舌上心上，各有紇哩字，變成八葉蓮華，蓮華上各有阿字，變成圓淨月輪。月輪上各有吽字，變成五股金剛杵。從杵各照身口意三業中。由此加持力，三業罪障速疾消滅，顯得三部諸尊。諸尊，此觀就行者，稱三密觀。就所觀物，名三金剛觀，三金觀，三吽觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     五、五相成身觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人我我入，正念誦，字輪觀，橫觀行者與本尊無二無別。此五相成身觀，豎觀行者與本尊無二無別。五相者，一通達菩提心，二修菩提心，三成金剛心，此中有廣金剛歛金剛二觀，四證金剛身，五佛身圓滿。其法先修調心觀，次性空觀（所謂十緣生句觀）。次正入通達心。通達心者，謂通達身中具本有性德之菩提心。前入無相空觀，今依徹心明力，觀自心即性德菩提心相，知為煩惱所覆，如月輪在輕霧中。修菩提心者，謂修顯前在纏本有之菩提心。於此位，證得此自心清淨明了，如滿月輪，離諸煩惱垢染，此自心即種字也。成金剛心者，觀在前修菩提心位所觀種字，轉成五鈷或蓮華或刀劍等本尊三昧耶身。即在前位，證得自心如滿月輪。於此位，觀滿月輪自心中，有佛三形，即金剛蓮華等。觀此蓮華，漸舒漸大，遍滿小千世界中千世界，乃至法界，是曰廣金剛觀。又更觀漸歛漸小，還復如故，是曰飲歛剛觀。證金剛身者，觀行者成本尊三昧耶身。即入此位，在前位所觀蓮華，即是自身。自身即蓮華，遍法界盡虛空雲海之諸佛，入自身之蓮華而住。猶如明鏡，現萬象影。此二相當三形位。佛身圓滿者，至此位，前證金剛身之三昧耶身，轉成相好具足之本尊羯摩身。自身即佛即菩薩，自身成從其本意樂所觀之本尊身，此當尊像位。是即自證成道之究極，修生顯得之成佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     六、五字嚴身觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五字嚴身觀者，以阿縛羅賀佉五字，布行者身五處，莊嚴其身，修顯本有法身之觀法。先觀阿字，其色黃金色，其形四方正等，以之布臍輪以下，結五鈷印，誦阿字真言，如持為金剛不壞座。座中觀五鈷金剛，光明照一切眾生，令住此金剛不壞菩提心地。次觀鍐字為白色圓明月輪，以之布臍輪，結八葉印，誦鍐字真言，加持為大悲水。由此加持力，得大悲三昧。次觀藍字為赤色三角火輪，以之布心位，結三角火輪印，誦藍字真言，加持為實相火輪。由此加持，除諸垢穢障。次觀唅字為黑色半月形風輪，以之布眉間，結轉法輪印誦唅字真言，加持為解脫風輪。由此加持。能摧眾惡魔。次觀欠字為雜色圓形空輪，以之布頂上，結尊勝印空，誦欠字真言，加持為周遍無障礙大空輪。由此加持，自身等同法界。修此觀，修顯自身本有六大法身變作自身即法身大日如來。此五字嚴身觀，若對從顯入密迂迴機，即成五相成身觀，故金剛界五相成身，即胎藏界五字嚴身也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     七、阿字觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿字觀者，易行易修速疾頓悟之妙法。其法先圖八葉白蓮，徑一肘量（一尺六寸）。蓮臺上，畫淨月輪，其中書金色梵文阿字。懸此圖於靜室一方為所觀境，約隔四尺許，面之靜坐，半跏咖坐可，全跏坐亦可。次念誦護身法三昧耶戒真言及發菩提心真言。手結定印，印相有法界定印，彌陀定印，如來金剛縛印等異說。次正姿勢，安著身心，調出入息。次正入阿字觀，觀壁上阿字，引其形入心月輪。阿字觀之對境有三，蓮華，月輪，阿字。前二三昧耶形，後一種子。此中阿字，正所觀本尊。蓮華即八葉白蓮。月輪如秋夜之明月。阿字者，金色梵文阿字，作正方形。晝夜旦暮觀之，至閉目開目常住現前。更漸次增大其形量，或十尺，或百尺，或一由旬，乃至倍增，觀遍虛空法界之阿字蓮月。最後觀自身內之千栗多心為八葉白蓮，觀質多心為圓滿淨月輪。令此淨月輪上炳現阿字素光色。從其觀行之增進，遂入心境不二能所亡泯之境，己心己身，與阿字本尊融合。自身即阿字，阿字觀阿字，阿字入阿字，阿字說阿字，盡虛空法界成遍滿之阿字，是名阿字瑜伽之悉地。能除一切業煩惱株杌，度生死輪迴之苦海，即父母所生之凡身，成大日法身之大覺。八葉之心蓮華，表胎藏之理法身。淨月輪，表金剛之智法身。阿字，表理智冥合不二之總體大日如來。故約金剛界之觀行，則先觀月輪，次觀心蓮，次觀阿字。若從胎藏界之觀行，則先觀心蓮，次觀月輪，次觀阿字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     八、十緣生句觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十緣生句觀者，真言行者離著之助觀。寄十喻觀諸法從緣生無自性，故名十緣生句觀。真言行者，修瑜伽觀行，觀練年久，得種種不可思議之法驗現前。若於所現種種殊特不可思議境界乃至諸佛海會無盡莊嚴，生慢著心，魔則得便，或退失三昧，或墮魔境。當深修觀察十緣生句為助行，觀諸法如幻乃至如旋火輪，遮慢著心，遠離一切魔障。十緣生句者，一幻，幻師所作種種色像也。二陽焰，熱空塵等因緣和合，曠野中現水相等地。三夢，夢中所見種種境界也。四影，鏡中影像也。五乾闥婆城，蜃氣映日光，於大海上現宮殿之相也。六響，深山峽谷等中，以聲轉故所生響聲也。七水月，水中所現月影像也。八浮泡，水上所現泡沫也。九虛空華，由目病見空中有華也。十旋火輪，持火燼於空中旋轉，生輪像等也。萬行方便，無不藉此十緣生句，淨除心垢。是故十緣生句觀者，破一切情執達本不生心地之妙觀也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第七章
    <span>
    </span>
    修法
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     一、護摩法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵語護摩，譯云焚燒，燒除不淨之作法也。元來護摩法者，印度一類事火外道之作法。此類外道，以火為天口，為令供物上達於天，以火燒之為煙，天食之，令人獲福。密教取其法，設火壇，燒乳木，為以智慧火燒煩惱薪以真理之性火盡魔害之標幟。如大疏云：外典淨行圍陀論中，有火祠之法。然大乘真言門，亦有火法。所以爾者，為攝伏一類，故以佛韋陀事而攝伏之，然其義趣，猶如天地不可相並。又云：護摩是如來慧火，能燒棄因緣所生災橫。又云：煩惱為薪，智慧為火，以是因緣，成涅槃飯。佛法之護摩有二種，一內一外。外護摩者，擇地作壇，中央備爐，設種種供物及他器具。召請本尊等眾，安置於壇上。於爐中燃火，順次投供物乳木等於火中供養之，是曰外護摩。如大疏云：次釋外護摩者，有其三種，一本尊，二真言，三印。一本尊者，本尊也，為供養故置之，隨所宗之門而置之，或火中可有是曼荼羅位也。更問二真言者，爐置火處也，此即真言也，火中有也。三印者，印也，即是阿闍黎坐處，自身即是印也。當作外護摩時，令此三位正相當也，此三亦是淨三業義。本三位謂身鑪本尊，三位各有三位，本尊真言印也。淨三業成三事（息災增益降伏）也。本尊是意業，真言是口業，師身之印是身業，由此因緣，能淨三業成三事。內護摩者，以行者自身，本尊火天，壇上爐火，俱六大所成，住本不生際。觀此三平等不二，住心佛眾生三無差別觀。以此觀智火，燒無明煩惱薪，是曰內護摩。如大疏云：護摩是燒義也，由護摩能燒除諸業。以一切眾生皆從業生，由生轉業，輪迴無已。以業除故，生亦得除，即是得解脫也。若能燒業者，名曰內護摩也。從於何處得解脫耶，謂從煩惱業苦而得解脫也。既離世間，即生種子，所謂白淨菩提心也（中略）。此中能燒，即是智也。不得此內護摩意，單作護摩，則與事火外道無異。如大疏又云：若真言行者，但作世諦護摩，不解此中密意，則與韋陀火祀不相濫耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二、四種法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    密教之祈禱法，其數雖多，約之不過息災增益敬愛調伏四種，是曰四種修法。息災法，從月一日初夜時起首，至月八日一期滿。於本尊前，塗拭圓壇。觀本尊作白色，所獻華果飲食並自身衣服皆作白色，塗香用白檀，燒香月枕水，點酥燈。行者面向北，吉祥而坐。以慈悲眼（堅固如山其眼不眴），分明稱誦，不緩不急，與慈心相應。增益法，從月九日日出時起首，至十五日一期滿。於本尊前，塗拭方壇。觀本尊作黃色，所獻華果飲食並自身衣服等皆作黃色，塗香用白檀加少鬱金，燒白檀香，然油麻油燈。行者面向東，結蓮華座，跏趺而坐。以金剛眼（愛重之心歡悅之眼）顧視，金剛語言而為念誦，與喜悅心相應。敬愛法，從二十四日後夜時起首，至月盡日一期滿。於本尊前，塗蓮華形壇。觀本尊作赤色，身著緋衣，所獻華果飲食等盡皆赤色，塗香用鬱金，燒香以丁香蘇合香蜜和燒之，然諸果油燈。行者面向西，結賢坐，以明目（明目者踴動數眴眼□是也）而攝伏之，稱誦緊捷，與喜怒心相應。調伏法，從十六日午時或中夜時起首，至二十三日一期滿。於本尊前，塗三角壇。觀本尊作青色或黑色，身著青黑衣，獻青色華臭華不香華及曼荼羅華等，飲食用石榴汁染作黑色，或作青色，塗香用柏木，閼伽用牛尿，以黑色華及芥子柏木塗香等，各取少分置閼伽中，燒安息香，然芥子油。行者面向南，丁字立，或蹲踞，以瞋恨眼（舉眉斜目齒咬上唇）作色忿怒分明誦之，與忿怒心相應。茲表列大日千手等經軌所說四種修法壇場莊嚴如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    息災      增益      敬愛        
    降伏
   </p>
   <p class="MsoPlainText" style="text-indent:24.0pt;">
    壇形…圓
    <span>
    </span>
    方        蓮華        
    三角         大日千手軌
   </p>
   <p class="MsoPlainText" style="text-indent:24.0pt;">
    色……白
    <span>
    </span>
    黃        赤          
    青黑         大日仁王
   </p>
   <p class="MsoPlainText" style="text-indent:24.0pt;">
    心……憺泊
    <span>
    </span>
    悅樂      喜怒        
    忿怒         大日
   </p>
   <p class="MsoPlainText" style="text-indent:24.0pt;">
    眼……慈悲
    <span>
    </span>
    金剛      明目        
    瞋怒         略出
   </p>
   <p class="MsoPlainText" style="text-indent:24.0pt;">
    <span>
    </span>
    慈悲堅固  歡喜開敷  極惡動搖    顰眉破壞     
    大本教主
   </p>
   <p class="MsoPlainText" style="text-indent:24.0pt;">
    <span>
    </span>
    慈悲      法        
    熾盛        忿怒         
    要目
   </p>
   <p class="MsoPlainText" style="text-indent:24.0pt;">
    座法…蓮
    <span>
    </span>
    吉祥      賢          
    蹲踞         大日
   </p>
   <p class="MsoPlainText" style="text-indent:24.0pt;">
    <span>
    </span>
    薩埵      蓮        
    賢          丁字立       
    略出
   </p>
   <p class="MsoPlainText" style="text-indent:24.0pt;">
    念誦…默
    <span>
    </span>
    不出聲    出聲        
    大聲         仁王
   </p>
   <p class="MsoPlainText" style="text-indent:24.0pt;">
    <span style='
"Times New Roman"'>
     時分
    </span>
    …從月一日
    <span>
    </span>
    從月九日  從十六日至  從二十三日   
    仁王
   </p>
   <p class="MsoPlainText" style="text-indent:24.0pt;">
    <span>
    </span>
    至八日    至十五日  二十二日    至月盡日
   </p>
   <p class="MsoPlainText" style="text-indent:24.0pt;">
    <span>
    </span>
    從一日至  從九日至  從二十四日  從十六日至   要目
   </p>
   <p class="MsoPlainText" style="text-indent:24.0pt;">
    <span>
    </span>
    八日      十五日    至月盡日    
    二十三日
   </p>
   <p class="MsoPlainText" style="text-indent:24.0pt;">
    起首…初夜
    <span>
    </span>
    初日      後夜        
    日中或夜半   供養儀式
   </p>
   <p class="MsoPlainText" style="text-indent:24.0pt;">
    方角…北
    <span>
    </span>
    東        西          
    南           略出大日
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    已上四種法，加鉤召，名五種法。鉤召，又名攝召，用半月形雜色壇，所向方隨行者意樂，又起首用一切時。此五種法，皆有秘印秘明。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、十八道法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    密教有所謂一尊供養法，實修念誦供養之儀式也。其次第本於印度國俗待大賓之禮，分前供養（十八契印），瑜伽，後供養三段。十八道者，以十八契印建立之修法，即前供養也。道者，曼荼羅義。十八者，合金剛界九會胎藏界九尊之數。若合攝則成一大曼荼羅，若開列則成十八各大曼荼羅，故曰十八道。又初入學法灌頂道場，投華得緣佛，以此緣佛為本尊，結誦十八契印及真言，故名十八道。一淨三業，凡修法初行懺悔法後，必手結蓮華合掌印，口誦淨三業真言。淨三業真言道句義者，自身，一切法，他身，共自性清淨。以此自他法清淨真言加持故，淨除身口意三業垢染，即成清淨內心澡浴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二佛部三昧耶，先以諸香塗手，然後結於佛部三昧耶陀羅尼印。置印當心，想於如來三十二相八十種好，了了分明，即誦佛部三昧耶真言。由結此印及誦真言，警覺佛部一切聖眾，皆來護念加持行者，令獲得身業清淨，罪障消滅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三蓮華部三昧耶，結蓮華部三昧耶印，置印當心，想觀自在菩薩相好端嚴，並無量俱胝蓮華族聖眾圍遶，即誦蓮華部三昧耶真言。由結此印及誦真言，警覺觀自在菩薩及蓮華部聖眾，皆來加護行者，獲得語業清淨，言音威肅，辯才無礙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四金剛部三昧耶，結金剛部三昧耶印，置印當心，想金剛藏菩薩相好威光，並無量執金剛眷屬圍遶，持誦金剛三昧耶真言。由結此印及誦真言，警覺金剛藏菩薩及金剛部聖眾，皆來加護行者，獲得意業清淨，三昧現前。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五被甲護身，結被甲護身三昧耶印，以此印印身五處，各誦護身真言一遍。由結此印及誦真言，即成被金剛堅固甲冑。一切諸魔，悉見行者威光赫奕，猶如日輪，各起慈心，不敢障難。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六地結，結地界金剛橛印，想印如金剛杵形，以二大指向地觸之，誦地界真言一遍，一印於地，如是至三。由結此印及誦真言，如持地界，下至金輪際，成金剛不壞之界。大力諸魔，不能搖動。地中所有諸穢惡物，悉皆清淨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七四方結，結方隅金剛牆印，想從印流出熾焰，以印右旋，遶身三轉。由結此印誦真言及觀行力故，成金剛光焰方隅牆界。諸魔惡人，虎狼獅子，及諸毒蟲，不能附近。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八道場觀，其觀法隨本尊而異，十八契印軌謂想於壇中八葉大蓮華上，有師子座。座上有七寶樓閣，垂諸纓絡，繪綵幡蓋，寶柱行列，垂妙天衣，周布香雲，普雨雜華，奏諸音樂，寶瓶闢伽，天妙飲食。摩尼為燈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    道場觀有廣中略三種，廣觀，具觀器界樓閣闖曼荼羅三中觀，觀樓閣曼荼羅二。略觀，唯觀曼荼羅一。器界觀者，建立本尊道場時，建立其所住器世間。樓閣觀者，觀想本尊所住樓閣。曼荼羅觀者，觀想本尊及眷屬。器界觀，亦有金剛界胎藏界及通途三種。曼荼羅觀，有全曼荼羅觀唯本尊觀兩種。細別之，亦分數種。今示廣觀之一例，其法觀世界下方有欠字，放青色光，變作空輪，其形團。其上有憾字，放黑色光，變作風輪，其形半月。其上有亂字，放赤色光，變作火輪，其形三角。其上鍐字，變作水輪，其形圓。其上有暗字，放黃色光，變作地輪，其形方。其上有大海八功德水。其上有婆羅字，變作金龜。其上有蘇字，變作須彌山。此山八角，四寶所成（以上器界觀）。須彌山上，有紇哩字，變作八葉大蓮華。其上有惡字，變作五峰八柱廣大宮殿（以上樓閣觀）。其中央有紇哩字，變作蓮華臺。臺上有阿字，變作滿月輪。上有鍐字，變作五大所成法界塔婆。塔婆變作大日如來，身相白色，戴五智寶冠，結跏趺坐，住大智拳印，背後有圓光，萬德莊嚴，具足圓滿。從如來頂上，放白色光明，遍照十方世界一切眾生，拔苦與樂。四佛，四波羅密，十六大菩薩，八供四攝菩薩，賢劫十六尊，外金剛部二十天，乃至無量無數菩薩聖眾，前後圍繞（以上曼荼羅觀）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九大虛空藏，結大虛空藏菩薩印。想從印流出周遍法界廣大供養雲，供養前道場觀本尊海會，即誦大虛空藏真言。由此印及真言加持力故，所想供養具，皆成真實。一切聖眾。皆得受用。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十送車輅。結寶車輅印，誦送車輅真言，想成七寶莊嚴車輅，金剛駕御，乘空而去，至於本尊世界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十一請車輅印，誦請車輅真言，想本尊及諸聖眾，乘寶車輅，來至道場，住虛空中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十二迎請，結迎請聖眾印，誦迎請真言，由此真言印加持故，本尊不越本誓，降至於道場，并無量俱胝大菩薩眾，受行者供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十三部主結界，結當部明王印，誦當部明王真言，以印左轉三匝，辟除一切諸魔。以印右旋三匝，即成堅固大界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十四虛空網，結上方金剛網印，誦網界真言，由此真言印加持力故，即於上方覆以金剛堅固之網，乃至他化諸天，不能障難。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十五火院，結金剛火院界印，誦火院真言，想從印流出火焰，以印右旋三匝，則於金剛牆外，便有火院圍繞，即成堅固清淨火界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十六閼伽，結獻閼伽香水真言印，誦閼伽真言，以二手捧閼伽器，當額奉獻，想浴聖眾雙足
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十七華座，結獻蓮華座印，誦華座真言，想從印流出無量金剛蓮華，一切聖眾，各皆得此金剛蓮華座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十八普供養，結普供養印，誦普供養真言，想無量無邊塗香雲海，華鬘雲海，燒香雲海，飯食燈明等雲海，皆成清淨廣多供養，普供養而住。此普供養中，有振鈴塗香華鬘燒香飯食燈明讚普供等八目。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以上十八契印，攝為六種一至五，為護身法，堅固守護行者身心也。七為前結界，結界守護也。八九為莊嚴道場法，莊嚴於道場也。十至十二為勸請法，奉請諸尊也。十三至十五為後結界。十六至十八為供養法，致供養也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次瑜伽者，前所述入我我入正念誦字輪觀三種。入我我入，身業與本尊融合。正念誦，口業與本尊融合。字輪觀，意業與本尊融合。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次後供養，與前供養中普供養略同，有塗香華鬘燒香飯食燈明閼伽讚振鈴撥遣等九目，撥遣者，修法已解界後，奉送諸聖眾各還本土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     第八
    </span>
    <span style="
color:#333399">
     章
    </span>
    <span>
    </span>
    即身成佛
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗談三密加持即身成佛，謂法界諸法，即六大法身，是曰六大法然之大日。此六大即具足大三法羯四曼，其業用即三三平等之三密。宇宙法界，一草一木之微，亦當體六大，當相四曼，當用三密，故各有法然之大日，各各以兩部無盡之萬德莊嚴，即身在即是大日之覺位。但凡愚為煩惱所掩，不自覺知。若入真言持明藏，手作印契，口誦真言，心住三摩地，三密加持相應故，不動父母所生之凡夫身，頓證當體即是大日如來佛。此即身成佛，有理具加持顯得三種。理具成佛者，一切眾生之身心，即本有之金胎兩部。身者五大，即本有之理體，胎藏界也。心者識大，即本有之智德，金剛界也。身心即兩部，故凡夫肉身之外，更無本覺之體性。迷悟淺深，上下二轉，畢竟是色心六大之德相，在凡夫不減，在佛不增，所謂理智法然之大日也。如持成佛者，行者之本功德力，與本尊之加被力相應，身心本有之功德，速疾顯現，即由三密觀行之方便，成就生佛一如之妙行，現證本尊之三摩地。顯得成佛者，三密之妙行成就，如實達自心之源底，即身顯得本具輪圓之曼荼羅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第九章
    <span>
    </span>
    四身
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗立四種法身。所謂四種法身者，自性法身、受用法身、變化法身、等流法身。所以皆名之為法身者，四身皆是法然法爾之妙體妙用故，又各各具足種子法曼荼羅故，故自性法身，有法爾之說法色相。受用變化等流，亦是法然之事業。自性法身者，諸佛之真身，理智之法性，自然具足一切萬德，常住不變，遍滿法界之法身。三世常恆，為從身流出菩薩說三密之法。自體法然，故云自性。具無為之作業，故云法身。此自性法身有理智之別，法界諸法，體性寂然，法爾不改，名理法身，即胎藏四重圓壇是也。一切法互相周遍，冥然同體，名智法身，即金剛界一印會大日是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    受用法身有二種，理智相應，自受法樂故，名自受用，與上智法身同體，為十地菩薩所現法身也。加持受用身，應現十地，傳說法身自內證之法門雖隨十地各各菩薩所見不同，有十重別，皆從法性流出之佛身。又此佛身令十地菩薩受用法樂故，名他受用。內證外用，皆有受用之義，故名受用。亦是法然之事業，故云法身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    變化法身者，為地前菩薩二乘凡夫等所現丈六應身，亦是傳說內證授眾生也。此應身八相成道，轉變無窮，故名變化。緣謝則滅，機興則生，亦法爾之為作，故名法身。內說秘密，外說顯教，一代（五十年）百億八（經論）教主，即此法身也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    等流法身者，為九界機，現佛身已外之九界隨類身。平等流演，等同九界，故名等流。亦法爾之作用，故名法身。暫現之佛身，雖為佛形，攝等流身。此四法身，皆本地身大日如來與十界之機緣相須奮迅示現之佛身。以隨緣當體即是法然之法爾身，故名為四種法身。此四身有橫豎，豎如前，橫上四身各具四身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第十章
    <span>
    </span>
    五智
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金胎兩部曼荼羅，各有五佛，即金剛界，中央五大月輪中，有大日阿
    <span lang="EN-US">
     <img border="0" height="16" src="./1312.files/image001.gif" v:shapes="_x0000_i1029" width="16"/>
     寶生無量壽不空成就五佛。胎藏界，中臺八葉院，有大日寶幢開敷華王無量壽天鼓雷音五佛。如是五尊，均表五智，所謂五智者，如上所略述，一法界體性智，二成所作智，三妙觀察智，四平等性智，五大圓鏡智。九識所轉成也。故結歸五智，即識大。初法界體性智者，三密差別，數過剎塵，故名法界。諸法所依，故名體。法然不壞，故名性。決斷分明，故名智。此為轉第九奄摩羅識所得之果德。第九識，在因位，為諸八識之總體，故至果位，轉成世出世間一切法所依之智。當五佛中虛空法界身體大日如來。二大圓鏡智者，自他三密，互相涉入，無有邊際，故名大。圓滿具足，故名圓。實智高懸，萬象影現，故名鏡。此為轉第八阿賴耶識所得之果德。第八識，在因位，含藏染淨等種子，生一切法之現行，故至果位，轉成如大圓鏡影現一切法之智。當金剛堅固菩提心體阿
     <img border="0" height="16" src="./1312.files/image001.gif" v:shapes="_x0000_i1030" width="16"/>
     如來。三平等性智者，清淨智水，不簡情非情，故名平。彼此同如，故名等。常住不變，故名性。此為轉第七末那識所得之果德。第七識，在因位，與我癡我見我慢我愛四煩惱相應，任運常軌自他彼此之差別，故至果位，轉成緣一切法平等性即真如實相之智。當平等金剛福聚莊嚴身體寶生如來。四妙觀察智者，五眼高懸，邪正不謬，妙觀妙察。昭昭了了，故名妙觀察。此為轉第六意識所得之果德。第六識，在因位，緣有為無為一切法而觀察，故至果位，轉成妙觀察所化機類說法談義之智。當說法利生根本法輪佛智慧身體無量壽如來。五成所作智者，自證化他，二利應作，故名所作。妙業必遂，故名成。此為轉前五識所得之果德。前五識，在因位，現量緣取五塵境界，成辦所作，故至果位，轉成成辦化他所作化他事業之智。當能伏難調自在變化身體不空成就如來。然法界體性智者，四智四佛之總體也。故合之則成法界體性智，開之則成餘四智。此五智有各具別相二義。若約各具義邊，則三世十方一切諸佛，各圓具此五智。若約別相義邊，此智即如次配大日阿
     <img border="0" height="16" src="./1312.files/image001.gif" v:shapes="_x0000_i1031" width="16"/>
     寶生無量壽不空成就五佛。然二義不二而二，二而不二。如即身義東聞記云：色即是心，故名金剛界五智。心即是色，故名胎藏界五佛。又云：色者不離心，五大即五智。心者不離色，五智即五輪。即此意也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第十一章
    <span>
    </span>
    三品淨土
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗立上中下三品淨土，上謂密嚴佛國，中謂十方淨嚴，下謂諸天修羅宮等。如大疏云：此中言悉地宮，有上中下。上謂密嚴佛國，出過三界，非二乘所得見聞。中謂十方淨嚴。下謂諸天修羅宮等。若行者成三品持明仙時，安住如是悉地宮中。悉地梵語，譯云成就，謂三密行業相應，成就妙果。悉地宮者，成就真言妙果即悉地時往生之國土宮殿也。密嚴佛國者，大日如來所居淨土。密者，金剛三密。嚴者，具種種德，以恆沙佛德塵數三密嚴飭莊嚴之金胎兩部大曼荼羅道場也。即法佛自證之佛土。行者成就上品悉地時，往生如是普門密嚴佛土。十方淨嚴者，淨嚴者，清淨嚴飾莊嚴，十方者，此淨土存東西南北四維上下方位廣狹等方域分齊，受用身之佛土也。西方極樂兜率內院屬之。成就中品悉地時，往生如是一門十方淨土。諸天修羅宮等者，諸天者，欲色無色界等天宮。修羅宮等者，修羅宮夜叉宮緊那羅宮等。此期長壽利生之國土，變化等流身之國土也。如釋迦佛昇忉利天說法，入海龍王宮說法，在楞伽山頂羅婆那夜叉王宮說法，皆其例也。行者成就下品悉地時，往生如是明王天等諸天修羅宮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上品悉地，兩部曼荼羅海會三摩地現前，其為即身成佛之悉地無疑。中品悉地，隔生成佛相，下品悉地，期住壽長遠相，似俱非即身成佛。然依真言之實義，此三品悉地，畢竟無淺深之淺深，三品當相，十界平等，一門即普門，萬德輪圓，毫無軒輊，故三品俱即身成佛，非隔生成佛。又三品淨土，似有勝劣上下之別。其實諸天修羅，皆大日如來之等流身。一切國土，皆一大日如來之淨土。果體融會，毫無淺深。如五輪九字秘釋云：十方淨土，皆是一佛化土。一切如來，悉是大日。毘廬彌陀，同體異名。極樂密嚴，名異一處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此三品土，大日經以乾闥婆城喻之。如經云：復次，秘密主，以乾闥婆城譬解了成就悉地宮。疏云：如海氣日光因緣，邑居嚴麗，層臺人物，燦然可觀。不應同彼愚夫，妄生貪著，求其實事，即此三品淨土，皆從緣起，不應貪著。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
