<!DOCTYPE html>
<html>
<head><meta charset="utf-8"/>
<meta content="text/html; charset=utf-8" http-equiv="Content-Type"/>
<title>
   文昌帝君陰騭文廣義節錄
  </title>
<style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
<link href="../books/book.css" rel="stylesheet"/>
<viewport content="width=device-width, initial-scale=1.0"/></head>
<body background="../books/textbackground.jpg" class="Normal" lang="ZH-TW" link="blue" vlink="purple">
<div class="book" style="layout-grid:0.0pt">
<p class="MsoPlainText" style="text-align:center">
<strong>
<span style="font-size:36.0pt;font-family:標楷體;color:#FF6600">
      文昌帝君陰騭文廣義節錄
      <span lang="EN-US">
</span>
</span>
</strong>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span style="color:#003300">
     清朝•懷西居士周安士著述
     <span lang="EN-US">
</span>
</span>
</p>
<p class="MsoPlainText" style="text-align:center">
</p>
<p class="MsoPlainText" style="text-align:center">
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span lang="EN-US">
<a href="#a001">
      重刻《安士全書》序一
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a002">
      重刻《安士全書》序二
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a003">
      《陰騭文廣義》原序
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a004">
      文昌帝君陰騭文
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a005">
      補缺
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a01">
      吾一十七世為士大夫身
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a02">
      未嘗虐民酷吏
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a03">
      救人之難
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a04">
      濟人之急
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a05">
      憫人之孤
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a06">
      容人之過
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a07">
      廣行陰騭，上格蒼穹
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a08">
      人能如我存心
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a09">
      天必錫汝以福
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a10">
      於是訓於人曰
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a11">
      昔于公治獄，大興駟馬之門
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a12">
      竇氏濟人，高折五枝之桂
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a13">
      救蟻中狀元之選
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a14">
      埋蛇享宰相之榮
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a15">
      欲廣福田須憑心地
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a16">
      行時時之方便，作種種之陰功
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a17">
      利物利人
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a18">
      修善修福
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a19">
      正直代天行化
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a20">
      慈祥為國救民
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a21">
      忠主
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a22">
      孝親
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a23">
      敬兄
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a24">
      信友
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a25">
      或奉真朝斗
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a26">
      或拜佛念經
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a27">
      報答四恩
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a28">
      廣行三教
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a29">
      濟急如濟涸轍之魚，救危如救密羅之雀
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a30">
      矜孤恤寡
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a31">
      敬老憐貧
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a32">
      措衣食周道路之饑寒
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a33">
      施棺槨免屍骸之暴露
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a34">
      家富提攜親戚
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a35">
      歲饑賑濟鄰朋
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a36">
      斗稱須要公平，不可輕出重入
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a37">
      奴婢待之寬恕，豈宜備責苛求
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a38">
      印造經文
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a39">
      創修寺院
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a40">
      捨藥材以拯疾苦
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a41">
      施茶水以解渴煩
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a42">
      或買物放生
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a43">
      或持齋而戒殺
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a44">
      舉步常看蟲蟻
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a45">
      禁火莫燒山林
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a46">
      點夜燈以照人行
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a47">
      造河船以濟人渡
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a48">
      勿登山而網禽鳥
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a49">
      勿臨水而毒魚蝦
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a50">
      勿宰耕牛
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a51">
      勿棄字紙
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a52">
      勿謀人之財產
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a53">
      勿妒人之技能
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a54">
      勿淫人之妻女
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a55">
      勿唆人之爭訟
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a56">
      勿壞人之名利
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a57">
      勿破人之婚姻
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a575">
      勿因私仇使人兄弟不和
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a58">
      勿因小利使人父子不睦
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a59">
      勿倚權勢而辱善良
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a60">
      勿恃富豪而欺貧困
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a61">
      善人則親近之，助德行於身心；惡人則遠避之，杜災殃於眉睫
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a62">
      常須隱惡揚善
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a63">
      不可口是心非
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a64">
      剪礙道之荊榛，除當途之瓦石
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a65">
      修數百年崎嶇之路
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a66">
      造千萬人來往之橋
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a67">
      垂訓以格人非
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a68">
      捐貲以成人美
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a69">
      作事須循天理
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a70">
      出言要順人心
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a71">
      見先哲於羹牆
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a72">
      慎獨知於衾影
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a73">
      諸惡莫作，眾善奉行
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a74">
      永無惡曜加臨，常有吉神擁護
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a75">
      近報則在自己
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a76">
      遠報則在兒孫
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a77">
      百福駢臻，千雲祥集，豈不從陰騭中得來者哉
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a78">
      附：明袁了凡四訓
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a79">
      附：俞淨意公遇灶神記
     </a>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a001">
</a>
<span style="color:#333399">
     重刻《安士全書》序一
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大矣哉吾心本具之道！妙矣哉吾心固有之法！寂照不二，真俗圓融。離念離情，不生不滅。謂之為有而不有，不有而有。謂之為空而不空，不空而空。生佛皆由此出，聖凡俱莫能名。類明鏡之了無一物，而復胡來漢現。猶太虛之遠離諸相，不妨日照雲屯。正所謂實際理地，不受一塵；本覺心中，圓具諸法。乃如來所證之無上覺。道，亦眾生所迷之常住真心。三教聖人，依此心性，各垂教跡，廣導群萌。由是尼山（＊指孔子）抉誠明之奧，作修齊治平之軌。柱史（＊指老子）說《道德》之經，陳長生久視之術。大覺世尊，稱法界性，示真如心，演背塵合覺之道，立不生不滅之宗。雖淺深大小不同，世出世間有異。要皆不外即吾心本具之理，以發揮演暢之，普令含識，稱性起修，即修顯性，消原無之幻妄，復本有之天真，永出迷途，誕登覺岸而後已也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文昌帝君，於宿世中，心敦五常，躬奉三教，自行化他，惟欲止於至善。功高德著，遂得職掌文衡。恐末學無知，昧己永劫常住之性。因作文廣訓，示「吾一十七世」之言，妙義無盡，誰測淵源？註解縱多，莫窺堂奧。致令上下千古，垂訓受訓，皆有遺憾，不能釋然。安士先生，宿植德本，乘願再來。博極群書，深入經藏。覺世牖民，引為己任。淑身變俗，用示嘉謨（＊同模）。以奇才妙悟之學識，取靈山、泗水（＊指孔學）之心法，就帝君隨機說法之文，著斯民雅俗同觀之註。理本於心，詞得其要。徵引事實，祛迷雲於意地。闡揚義旨，揭慧日於性天。使閱者法法頭頭，有所仿效。心心念念，有所警懲。直將帝君一片婆心，徹底掀翻，和盤托出。俾千古之上，千古之下，垂訓受訓，悉皆釋然，毫無遺憾。而又悲心無既，慈願莫窮。欲使斯民推忠恕以篤胞與，息刀兵而享天年；守禮義以敘彝倫，好令德而遠美色。因著戒殺之書，曰《萬善先資》；戒淫之書，曰《欲海回狂》。良由世人殺業最多，淫業易犯。以故不憚煩勞，諄諄告誡。又以泛修世善，止獲人天之福，福盡墮落，苦毒何所底極？乃宗淨土經論，採其逗機語言，集為一書，名曰《西歸直指》。普使富貴貧賤，老幼男女，或智或愚，若緇若素，同念阿彌陀佛，求生極樂世界，迥出輪回，直登不退。謝妄業所感之苦，享吾心固有之樂。前三種雖明修行世善，而亦具了生死法。後一種雖明了生死法，而亦須修行世善。至於惠吉逆凶，縷析條陳；決疑辨難，理圓詞妙。其震聾發聵之情，有更切於拯溺救焚之勢。誠可以建天地，質鬼神，羽翼六經，扶持名教。允為善世第一奇書，與尋常善書不可同日而語。不謂之菩薩乘本願輪，現居士身，說法度生者，吾不信也。
   </p>
<p class="MsoPlainText" style="text-indent:24.0pt;">
<span lang="EN-US" style='font-family:"Times New Roman";
"Courier New"'>
</span>
</p>
<p class="MsoPlainText" style="text-indent:24.0pt;">
    （不慧）少讀儒書，罔知孔孟之心傳。長學佛乘，未悟如來之性體。迄今年臨知命，見等面牆。徒有樂善之心，毫無利人之力。欲將此書，刊刻流布。無奈貧無卓錐，兼以懶於募緣。因是多年，未償所願。西蜀居士李天桂，夙具靈根，篤修善行。企得無上佛法，朝禮普陀名山。於法雨禪寺，偶然會遇。若非宿緣有在，何以邂逅如斯。乃屈膝問法，詢求出要。余因示以力敦倫常，精修淨業，自利利他，唯此為要。若能躬行無玷，方可感化同人。倘所行不符所言，乃奉法反以壞法。彼世之德不加修，而善不力遷者，非無修德遷善之資，乃無良師益友以身率之故也。即贈以此書，令詳悉披閱。務使己之動作云為，與書之指示訓誨，相契相合，無少參差，庶幾可耳。彼遂若獲至寶，慶倖無已，發願刊板，用廣流通。又祈作序，普告同人。因不揣固陋，略述顛末。其有欲致君澤民，修身齊家，教子孫以希聖賢，悟心性以了生死者。請熟讀而力行之，當不以吾言為謬妄也。（印光法師撰）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a002">
</a>
<span style="color:#333399">
     重刻《安士全書》序二
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    淫殺二業，乃一切眾生生死根本。最難斷者唯淫，最易犯者唯殺。二者之中，淫則稍知自愛者猶能制而不犯。然欲其意地清淨，了無絲毫蒂芥者，唯斷惑證真之阿羅漢方能之耳。餘則愛染習氣，雖有厚薄不同，要皆纏綿固結於心識之中，從劫至劫，莫能解脫。殺則世皆視為固然。以我之強，陵彼之弱。以彼之肉，充我之腹。只顧一時適口，誰信歷劫酬償？《楞嚴經》云：「以人食羊，羊死為人，人死為羊，如是乃至十生之類，死死生生，互來相啖，惡業俱生，窮未來際。」古德云：「欲得天下無兵劫，除非眾生不食肉。」又云：「欲知世間刀兵劫，須聽屠門半夜聲。」既有其因，必招其果。不思則已，思之大可畏也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    安士先生恭稟佛敕，特垂哀愍，因著《欲海回狂》以戒淫，《萬善先資》以戒殺。徵引事實，詳示因果。切企舉世之人，同懷乾父坤母，民胞物與之真心。永斷傷風亂倫，以強陵弱之惡念。又欲同人諸惡莫作，眾善奉行。因將《文昌帝君陰騭文》詳加註釋。俾日用云為，居心行事，大而治國安民，小而一言一念，咸備法戒，悉存龜鑒。由茲古聖先賢之主敬慎獨，正心誠意，不至徒存空談而已。如上三種，文詞理致，莫不冠古超今，翼經輔治。以其以奇才妙悟，取佛祖聖賢之心法，而以雅俗同觀之筆墨發揮之故也。雖然已能戒淫戒殺，諸惡莫作，眾善奉行。若不了生脫死，安能保其生生世世不失操持？則琤芚蝴D，廣修福慧，不墮惡趣，彼此酬償者，有幾人哉？而了生脫死，豈易言乎？唯力修定慧，斷惑證真者，方能究竟自由。餘則縱令尊為天帝，上而至於非非想天，福壽八萬大劫。皆屬被善惡業力之所縛著，隨善惡業力之所輪轉耳。因是特依如來，仗佛慈力帶業往生之法，薈萃淨土經論要義，輯為一書，名曰《西歸直指》。若能一閱是書，諦信不疑，生信發願，求生西方。無論根機之利鈍，罪業之輕重，與夫工夫之淺深，但能信願真切，持佛名號，無不臨命終時，蒙佛慈力，接引往生。既往生已，則超凡入聖，了生脫死，悟自心於當念，證覺道於將來，其義理利益，唯證方知，固非筆舌所能形容也。此係以己信願，感佛慈悲，感應道交，獲斯巨益。較仗自力斷惑證真，了生脫死者，其難易奚啻天地懸隔而已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    現今外洋各國大戰數年，我國始因意見不同，竟成南北相攻。加以數年以來，水風旱潦、地震、土匪、瘟疫等災，頻迭見告。統計中外所傷亡者，不下萬萬。痛心疾首，慘不忍聞。（不慧）濫廁僧倫，未證道果。徒存傷世之心，毫無濟人之力。有同鄉芹浦劉在霄先生者，清介之士也。世德相承，篤信佛法。今夏來山見訪，談及近來中外情景。戚然曰：「有何妙法，能為救護？」余曰：「此是苦果，果必有因。若欲救苦，須令斷因。因斷則果無從生矣。故經云：『菩薩畏因，眾生畏果。』」遂將《安士全書》示之，企其刊板廣傳，普令見聞，同登覺岸。先生不勝歡喜，即令其甥趙步雲出資七百元，祈余代任刊事。憶昔戊申，曾勸李天桂刊板於蜀，彼即祈余作序。後以因緣不具，事竟未行。今蒙劉公毅然贊成，殆非小緣。竊以《袁了凡四訓》，為改過遷善之嘉言。《俞淨意》一記，為至誠格天之懿行。其發揮事理，操持工夫，最為嚴厲純篤，精詳曲盡。因分附於《陰騭文廣義》下卷之後。蓮池《戒殺放生文》為滅殘忍魔軍之慈悲主帥，省庵《不淨觀》等頌，為滅貪欲魔軍之淨行猛將。省庵《勸發菩提心文》，為沈淪苦海眾生之普度慈航。爰附於三種法門之後，譬如添花錦上，置燈鏡旁，光華燦爛，悅人心目。果能讀之，則不忠不恕之念，忽爾冰消。自利利他之心，油然雲起。從茲步步入勝，漸入漸深。不知不覺，即凡情而成聖智矣。庶可了生脫死，永出輪回。面禮彌陀，親蒙授記。謹為閱此書者賀曰：「久沈業海，忽遇慈航。遵行忠恕，歸命覺皇。信真願切，執謝情亡。感應道交，覲無量光。」餘詳戊申序中，茲不復贅。民國七年歲次戊午六月十九日，古莘釋印光謹述。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a003">
</a>
<span style="color:#333399">
     文昌帝君陰騭文廣義節錄
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     《陰騭文廣義》原序
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《易》言：「積善之家，必有餘慶。」《書》言：「作善，降之百祥」。左氏言：「禍福無門，惟人所召」。故知福善禍淫，乃宇宙中必然之理。三教宗旨，無異同也（＊猶言無異）。儒者聞因果之說，出於釋氏，遂以惠迪從逆、吉凶影響之事，盡歸佛門。謂人死無復有後世，善惡不皆有報。而無忌憚者，遂樂得為小人矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文昌帝君，現聖賢身而為說法，著《陰騭文》，以訓士子。發端即曰：「吾一十七世為士大夫身」，明乎人生必有後世，未嘗斷滅也。繼之以「如我存心，天必錫（＊同賜）福」，明乎善惡必有徵應，纖毫不爽也。迨其篇終，直曰：「見先哲於羹牆，慎獨知於衾影。諸惡莫作，眾善奉行」。尤見救世苦心，真誠切摯。非皆吾儒所當奉以周旋，罔敢隕越者乎？玉峰周子，縱觀三教之書，折衷百家之論，為之句詮字釋，縷析條分。而又推廣其未盡之旨，發所未聞，掃盡迂腐之庸談，大破管窺之陋說。滔滔十萬餘言，號為《陰騭文廣義》。蕭子頌僖讀而快之，惜其剞劂（＊指雕板）未半，即捐貲（＊同資）領袖。又得顧子受祺、金子堯封、羅子允枚，協力襄贊。於是清河昆仲，踵而成之。工既竣，周子索序於余。余讀訖歎曰：「君可謂垂訓以格人非。敝邑諸公，可稱捐貲以成人美。善與善遇，相得益彰。但願見者聞者，身體力行，更相化導罔俾。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    元皇寶訓，徒託空言。則相與有成者，又不獨在二三君子矣。跂予望之。婁東唐孫華撰。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a004">
</a>
<span style="color:#333399">
     文昌帝君陰騭文
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：「吾一十七世為士大夫身。未嘗虐民酷吏。救人之難，濟人之急，憫人之孤，容人之過。廣行陰騭，上格蒼穹。人能如我存心，天必錫汝以福。於是訓於人曰：昔于公治獄，大興駟馬之門。竇氏濟人，高折五枝之桂。救蟻中狀元之選，埋蛇享宰相之榮。欲廣福田，須憑心地。行時時之方便，作種種之陰功。利物利人，修善修福。正直代天行化，慈祥為國救民。忠主孝親，敬兄信友。或奉真朝斗，或拜佛念經。報答四恩，廣行三教。濟急如濟涸轍之魚，救危如救密羅之雀。矜孤恤寡，敬老憐貧。措衣食周道路之饑寒，施棺槨免屍骸之暴露。家富提攜親戚，歲饑賑濟鄰朋。斗稱須要公平，不可輕出重入。奴婢待之寬恕，豈宜備責苛求。印造經文，創修寺院。捨藥材以拯疾苦，施茶水以解渴煩。或買物而放生，或持齋而戒殺。舉步常看蟲蟻，禁火莫燒山林。點夜燈以照人行，造河船以濟人渡。勿登山而網禽鳥，勿臨水而毒魚蝦。勿宰耕牛。勿棄字紙。勿謀人之財產。勿妒人之技能。勿淫人之妻女。勿唆人之爭訟。勿壞人之名利。勿破人之婚姻。勿因私仇，使人兄弟不和。勿因小利，使人父子不睦。勿倚權勢而辱善良，勿恃富豪而欺窮困。善人則親近之，助德行於身心。惡人則遠避之，杜災殃於眉睫。常須隱惡揚善，不可口是心非。剪礙道之荊棘，除當途之瓦石。修數百年崎嶇之路，造千萬人來往之橋。垂訓以格人非，捐貲以成人美。作事須循天理，出言要順人心。見先哲於羹牆，慎獨知於衾影。諸惡莫作，眾善奉行。永無惡曜加臨，常有吉神擁護。近報則在自己，遠報則在兒孫。百福駢臻，千祥雲集，豈不從陰騭中得來者哉！」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    自首句至上格蒼穹皆帝君實事，出《文昌化書》）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a005">
</a>
<span style="color:#333399">
     補缺
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    安士先生，撰輯此書，事理文義，悉皆周到。唯於帝君末後一世，及于公治獄、竇氏濟人、宋效救蟻、叔敖埋蛇五事，皆未曾錄。或以他書俱載，後世咸知，故略之耳。然未曾博覽者，不得而知，實為一大憾事。因按《陰騭文註證》，錄而補之於此，則事實明晰，而原文了不更動也。釋印光識。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     帝君末後一世
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君生於晉，姓張，諱亞，越人也。後徙蜀，即梓潼居焉。其人俊雅灑落，其文明麗浩蕩，為蜀中宗師。感時事，託為方外遊。及門諸子，建祠祀之，題曰文昌君。唐玄宗、僖宗，避寇入蜀，顯靈擁護。難平，詔封晉王。後人加稱曰帝，蓋尊之也。（四川七曲山清虛觀碑記）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     于公治獄大興駟馬之門
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    漢于公，東海人，為縣獄吏。郡有孝婦，寡居守節，養姑甚謹。姑恐妨其嫁，自縊死。姑女誣告婦迫死其母，婦不能辨。公爭之不得，孝婦死。東海旱三年。後太守來，公白其冤。祭孝婦墓，遂雨。凡所平決，民皆允服。公門壞，父老謀治之。公曰：「可高大其門，令容駟馬車蓋。我治獄多陰德，並無冤枉，子孫必有興者。」後其子定國，果為丞相，封平西侯。孫永侶，為御史大夫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     竇氏濟人高折五枝之桂
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五代竇禹鈞，燕山人，年三十外無子。夢祖父告曰：「汝不但無子，且不壽，宜早修德以回天。」禹鈞由是力行善事。有家人盜錢二百千，自書券繫幼女背，曰「永賣此女，以償所負」，遂遁。公憐之，焚券養女，及笄擇配嫁之。同宗外戚，有喪不能舉，出錢葬之；有女不能嫁，出錢嫁之。公量每歲所入，除伏臘供給外，悉以濟人。家唯儉素，無金玉之飾，無衣帛之妾。於宅南建書院，聚書數千卷，延師課四方孤寒之士，厚其廩餼。由公顯者甚眾。不久，連生五子，皆聰明俊偉。復夢祖父告曰：「汝數年來，功德浩大，名挂天曹，延壽三紀（十二年為一紀），五子俱顯榮。汝當益加勉勵，無惰初心也。」後長子儀，禮部尚書；次子儼，禮部侍郎；三子侃，左補闕；四子偁，右諫議大夫，參大政；五子僖，起居郎。八孫皆貴。公享壽八十有二，無病談笑而逝。馮道贈詩曰：「燕山竇十郎，教子有義方。靈椿一株老，丹桂五枝芳。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     救蟻中狀元之選
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋宋郊、宋祁，兄弟同在太學。有僧相之曰：「小宋大魁天下，大宋不失科甲。」後春試畢，僧見大宋賀曰：「似曾活數百萬生命者。」郊笑曰：「貧儒何力及此？」僧曰：「蠕動之物皆命也。」郊曰：「有蟻穴為暴雨所浸，吾編竹橋渡之。豈此是耶？」僧曰：「是矣。小宋今當大魁，公終不出其下。」及唱第，祁果狀元。章獻太后，謂弟不可先兄。乃易郊第一，祁第十。始信僧言不謬。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     埋蛇享宰相之榮
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    楚孫叔敖，嘗出遊，見兩頭蛇，殺而埋之。及歸，憂而不食。母問其故。泣對曰：「兒聞見兩頭蛇者必死，今兒見之，恐棄母而死也。」母曰：「蛇今安在？」曰：「恐後人又見，已殺而埋之矣。」母曰：「無憂。吾聞有陰德者必獲善報。汝必興於楚。」後果為令尹，執楚政。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     集中援引三教書目：
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《書經》、《禮記》、《周禮》、《周書異記》、《孔子集語》、《左傳》、《列子》、《墨子傳》、《史記正義》、《漢書》、《資治通鑒》、《皇明通紀》、《文獻通考》、《晉書》、《梁書》、《北魏史》、《隋書》、《唐書》、《宋史》、《金史》、《古史談苑》、《史林》、《隋唐紀事》、《夢溪筆談》、《朝野僉載》、《昌黎文集》、《小學》、《蘇州府志》、《松江府志》、《吉安府舊志》、《瑞州府志》、《南昌府志》、《袁州府志》、《崑山縣誌》、《銅仁府志》、《名臣言行錄》、《聖學宗傳》、《韻語陽秋》、《瑣闈管見》、《日知錄》、《學仕要箴》、《繡虎軒次集》、《荒政備覽》、《功過格》、《廣仁錄》、《廣慈編》、《筆乘》、《三教平心論》、《華嚴經》、《大般若經》、《大寶積經》、《楞嚴經》、《大集經》、《大方廣總持經》、《大阿彌陀經》、《法華經》、《三千佛名經》、《大般涅槃經》、《阿闍世王受決經》、《彌勒下生經》、《雜寶藏經》、《賢愚因緣經》、《法句喻經》、《樓炭正法經》、《出曜經》、《折伏羅漢經》、《日明菩薩經》、《業報差別經》、《優婆塞戒經》、《禪秘要經》、《百緣經》、《樹提伽經》、《發覺淨心經》、《五母子經》、《阿育王經》、《正法念處經》、《起世因本經》、《分別功德經》、《盧至長者經》、《雜譬喻經》、《福報經》、《付法藏經》、《大藏一覽》、《四分律》、《沙彌律》、《金剛經解》、《婆沙論》、《大智度論》、《立世阿毗曇論》、《法界安立圖》、《經律異相》、《梁皇寶懺》、《水懺緣起》、《傳燈錄》、梁《高僧傳》、《宏明集》、《佛祖通載》、《法苑珠林》、《金湯編》、《天人感通紀》、《護法論》、《法喜志》、《尚直尚理編》、《漢法本內傳》、《冥祥記》、《冥報拾遺》、《緇門崇行錄》、《竹窗三筆》、《解脫要門》、《現果隨錄》、《文昌化書》、《老子升玄經》、《太上清淨經》、《大權菩薩經》、《靈寶經》、《步虛經》、《上品大戒經》、《上清經》、《道藏法輪經》、《消魔安志經》、《道藏全集註》、《群仙珠玉》、《淨明真經》、《感應篇勸懲錄》、《長生要旨》、《雲笈七箋》
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a01">
</a>
<span style="color:#333399">
     文昌帝君陰騭文廣義節錄卷上
     <span lang="EN-US">
</span>
</span>
</p>
<p class="MsoPlainText" style="text-align:right;text-indent:24.0pt;
word-break:break-all">
    崑山 周夢顏安士氏述
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     「吾一十七世為士大夫身」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕（＊發明，是周安士對帝君文義的推廣闡發）篇中所言，皆帝君（＊即文昌帝君，又名梓潼帝君）現身說法，故以「吾」字發其端。曰「一十七世」，特將吾身中亙古亙今、生生不壞之物，指示後人也。人惟生不知來，死不知去，便謂形神消滅，無復來生，所以肆行罔忌。帝君深懼此種自誤誤人，流毒不淺，故以自己之一十七世，曉然正告天下也。帝君既有一十七世，則吾儕皆有一十七世。由是將為善，思及身後之福，必果；將為不善，思及身後之福，必不果（人唯知道有來春，所以留著來春穀。人若知道有來生，自然修取來生福）。識得此篇開端語，亦思過半矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人讀善書，每心粗氣浮，不能沈思默會。即如「吾」字、「身」字，未有不蒙籠混看者。若識得「吾」可為「身」，「身」不可為「吾」，方知「吾」是主人，「身」是客矣。主則曠劫長存，無生無死；客則改形易相，乍去乍來。譬如遠行之人，或乘舟坐轎，或躍馬驅車，種種更變，人無更變。舟車轎馬，身也；乘舟車轎馬者，吾也。又如人作戲，或扮帝王，或扮官吏，或扮乞兒，種種改易，人無改易。帝王官吏乞兒，身也；扮帝王官吏乞兒者，吾也。以一身言之，其能視聽者，身也；所以視聽者，吾也。身唯有生死，故目至老而漸昏，耳至老而漸塞。吾唯無生死，故目雖昏，而所以視者不昏；耳雖塞，而所以聽者不塞（若作視聽即吾，又是認賊為子）。是故大人從其大體，身能為吾用；小人從其小體，吾反被身用也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    既可以十七世，即可以十七劫，即可以無量無邊劫；帝君之「吾」無窮，則吾輩之「吾」亦無窮矣。既可以士「身」，可以大夫「身」，即可以天龍八部、地獄鬼畜「身」，帝君之「身」無定，則吾輩之「身」亦無定矣。且托生既多，則宿世父母六親亦多，帝君宿緣既多，則吾輩宿緣亦多矣。然則「吾」者，主人也；「一十七世」，旦暮也；「為」者，機緣也；「士大夫」，傀儡也；「身」者，革囊也，誠難與俗人道也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前世後世，猶之昨日來朝，吾生合下自有，並非佛家造出。譬如五臟六腑，本在病人自己腹中，奈何因其出諸醫人之口，竟視為藥籠中物乎？人若無有後世，不受輪回，則世間便有多少不平事，即聖賢議論，亦有無徵不信者矣。且如孔子言仁者壽，力稱顏子之仁，而顏反夭矣；極惡盜蹠之不仁，而蹠偏壽矣。君子枉自為君子，小人樂得為小人，何以成其為造物？唯有前世後世以為銷算，而後善有所勸，惡有所懲，上帝不受混帳之名，孔子可免無稽之謗。大矣哉！一十七世之說也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    虛無寂滅之學，非吾儒所痛恨乎？既已恨之，不可身自蹈之。今之述佛理以勸世者，必曰：作善得福，作惡得禍；明有因果，幽有鬼神；已往者是前生，未來者為後世。步步據實，試問「虛無」二字，如何可加？而謗佛者，則以地獄天堂為荒誕，前世後世為渺茫，謂此身來無消息，去無蹤影。靜言思之，恰中虛無二字之病。學佛者之言曰：肉軀雖有敗壞，真性原無生死。而謗佛者輒云：無有前生，無復後世。夫曰捨一身復受一身，則是雖寂而不寂，雖滅而不滅也；若其捨一身不復受一身，則是一寂而長寂，一滅而永滅也。平心自揣，試問「寂滅」二字，畢竟誰當受之？嗟乎！身若侏儒，而反譏防風氏為短小，亦已過矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以刀殺人，不過斬人肉軀；若言無有後世，直是斷人慧命。斬肉軀者，害止一生；斷慧命者，殺及世世。故知勸人改惡修善，猶是第二層工夫。先須辨明既有今世，必有來生，方是根本切要語。無後世之語，出之兇惡小人，人皆輕而忽之，譬諸投鴆毒於臭食之中，啖者自少，故其為害淺；若出之正人君子，人必尊而信之，譬若置砒霜於膏粱之內，食者必多，故其為害深。苟能侃侃鑿鑿，唯以救世為心，不作以順為正之妾婦，則其陰功大矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吾輩一為書生，即有書生習氣。聞三世輪回，無論不信；即信，亦不肯出諸口。今悟一十七世之說，出自帝君寶訓，可明目張膽告人矣。何則？向惟不知有後世，所以屈指將來，光陰無幾；今悟肉軀雖死，真性不亡，可知當身壽算，原來地久天長，是能易短命為長年者，此一十七世之說也。向惟不知有前生，故見天帝天仙、帝王卿相，不覺自顧渺小；今知六道輪回，互為高下，則夫豪貴之途，宿生何者不歷，是能等貧賤於富貴者，此一十七世之說也。向惟昧於宿因，故每逢失意，不免怨尤；今悟榮枯得失，皆宿業所招，則雖橫逆相加，亦可安然忍受，是能消忿怒為和平者，此一十七世之說也。向惟不達禍福，所以無惡不為；今知行善始足庇身，損人適以害己，則暗室屋漏之中，自存戰兢惕厲之想，是能化貪殘為良善者，此一十七世之說也。向惟不信因果，故見善人得禍、惡人得福，便謂天道難憑；今能參觀前世後世，則知福善禍淫，本是毫髮無爽，是能轉愚癡為智慧者，此一十七世之說也。識得此言真意味，何勞讀盡五車書。　下附徵事（二十二則，俱出《文昌化書》）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     天賜興儒
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予方遊人間，至會稽山陰。見一隱者（即聖父），年五十許，焚香叩天祈嗣。時仲春丙夜，天文煥爛，張宿昭然在上，而隱者適姓張，予於是生焉。然予鄉剪發文身，習為夷俗。予既成童，心甚不樂。乃尋冠履，自習禮文（儒服儒冠，自此而始）。內外莫不以予為異。及其久也，從予者十有七八。一日，有耆舊謁予父，口誦唐虞大訓數篇（即成王顧命所陳者）。曰：「中國有使人傳此」。予好之，就彼習焉，隨口記授無遺。於是願學者，從而習之，皆以予為師焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕孔子之生也，以聖母禱之於尼山；帝君之生也，以聖父祈之於蒼昊，誕生皆不凡矣。然孔子振木鐸於周之衰，而顯示微言於萬世；帝君揚文教於周之盛，而陰操黜陟於千秋，豈非為道不同，同歸於治者哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     補袞和衷
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予在周成王時，姓張，名善勳。成王置予於言路。時雖盛明，而憂君憂國，未嘗少懈。方王少時，聽政於周公，後常懷不平。予恐左右得乘間也，每以君臣始終禍福幾微為戒。而諫草屢焚，人無見者。故公之東征，雖四國流言，召公不悅，而卒能保全者，予亦少有力焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕張氏本黃帝後裔。帝君降生，在周武王乙巳歲，其後示現，每多姓張。世傳二月初三日為聖誕者，止據帝君生於晉武帝太康八年之一世也。若論帝君多生以來，則自元旦以至除夕，何日而非聖誕耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     惇睦親族
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予在京周十年，久違桑梓。一日，見周公《鴟梟》詩，惻然有感，因告老乞骸。既歸里，見族人多貧，遂興義莊。困乏者，周急之；疾病者，療治之；男女長成者，婚嫁之；子弟俊秀者，教養之。聞風者翕然相效，義莊滋廣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕時帝君以岐黃之術（＊指醫術）濟人，經理義莊，皆帝君之子也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     初聞佛理
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予在朝時，聞方外之言曰：西方之國（是天竺國，非極樂國），有大聖人（是釋迦牟尼佛，非阿彌陀佛），不言而自化，無為而自理，以慈悲為主，以方便為門，以齋戒為常，以寂滅為樂，視死生如朝暮，等恩仇如夢覺，無憂喜悲憤之情。蓋知浮生不久，而求無生者也。予嘗慕之。及辭榮歸，道逢隱者，行歌於市，深契於衷。予乃下車拜懇。行歌子仰天而歎，指予以心印，授予以正訣，曰：「此西方聖人歸寂法也。子能念而習之，可度生死，證無量壽。若得到於彼岸，則可成正覺；如中道而廢，猶不失為神仙。」予受教後，塵緣既畢，百慮俱灰。時值仲秋，會集親朋，留頌而逝（頌載《化書》）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕或疑佛教自漢明帝時，方傳東土，帝君當日，何自而聞方外之言？然歷觀記載，乃知西周之時，此間已有佛法。周昭王二十六年四月初八，為釋迦如來降誕之辰，其時，但見日有重輪，五色祥光，入貫太微，遍照四方，宮殿震動，河井泛溢。王命太史蘇由筮之，得乾之九五，曰：「此西方聖人降誕之相。卻後千年，教法來此。」王命鐫石記之，置南郊祠前（出《周書異記》及《金湯編》）。至穆王時，西極之國有化人來，入水火，貫金石，反山川，移城邑，穆王造中天臺以居之（出《列子》）。故山西五臺山及終南山、蒼頡造書台（在秦地都城南二十里）、檀臺山（在唐時玉華宮南）數處，皆有穆王所造佛寺古跡。而《列子·仲尼篇》亦引孔子之言曰：「吾聞西方有大聖人焉，不治而不亂，不言而自信，不化而自行。蕩蕩乎，民無能名焉！」（孔子又有一書，名《三備卜經》，次篇幾章，亦言西方聖人事，唐敬宗時，猶見有人引及此書）。又嘗考秦繆公時，扶風得一石像，繆公不識，置馬廄中。公驟得疾，夢天神謫譴。問諸侍臣，由余答曰：「臣聞周穆王時，有化人來，云是佛神，穆王信之，於終南山作中天臺，高千餘尺，址基現在。又於蒼頡台，造三會道場。君今所患，得毋此耶？」繆公曰：「近得一石人，衣冠非今所製，今在馬坊，將非此歟？」由余見之，駭曰：「是矣」（高麗、日本，昔年佛法未至時，土中有祥雲湧出，皆掘得阿育王塔）。公迎置淨處，像忽放光，繆公以為瞋怒也，宰三牲祭之。時有善神，擎擲遠處，公大懼。以問由余，由余曰：「臣聞佛好清淨，不進酒肉，愛惜物命，如保赤子。君欲祠之，果餅而已。」公大悅，欲造佛像而無其人。由余曰：「昔穆王造寺之側，應有工匠。」遂於蒼頡台南村，得一老人名王安者，年已一百八十，自言曾於三會道場，見人造之，今年老不能，於是復於他村購得四人，造一銅像。公喜，於土臺上建重閣，高三百尺，以供養之。時號為高四台（出《天人感通記》及《法苑珠林》）。而揚雄、劉向尋覓藏書，往往見有佛經。然則孔子所語，及帝君所聞，有自來矣。惜教未東來，言之略耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     情動入胎
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予既遷化，將往西方，適至洞庭君山，愛其勝境，因少留焉。予時上無君相臨制之威，下無骨肉繫累之念，超然物外，此樂何窮！久之，有二仙童，自天而下，以予為君山主宰，兼洞庭水治。一日見一婦人，年三十餘，呼號而來，祭且祝曰：「良人（＊丈夫）不幸，得罪於君（＊君王），竄死南荒，家鄉萬里，旅櫬（＊棺材）難歸。痛念堂有二親，身懷六甲，若山川神靈，察吾夫君，以忠獲罪，憐吾姑嫜（＊姑嫜：婆婆和公公），暮景無依，使得誕生一男，以續張氏，縱妾命不保，亦無憾焉。」予在雲路中，不勝其悲，涕泗從出（謹按：天人之身，無有涕泗。唯當命終之候，五衰相現，腋下始有微汗耳。帝君既有涕泗，尚在神道中可知）。忽身墮婦懷，懵然無覺。久之，聞人語曰：「是男，是男。」予開目視之，身在浴盆中，蓋已生世矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕生死海中，一經耽染，便成墮落。苟非大修行人，未有獨往獨來，不迷真性者。帝君宿生聞道，本欲為西方之行，特以一念戀著山水，遂被洞庭君山粘住。縱意中絕無作山靈河伯之想，不覺已墮血食之神矣。至於心憐張婦之禱，本一片善念，豈料遂為其子。然而情之所注，便墮其懷，迨見身在浴盆，即欲毅然跳出，不可得矣。帝君此際猶乃爾，何況茫茫業識人！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     不愧孝友
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予皇考姓張，諱無忌，事周厲王，為保氏（＊官名）。時王恥聞過失，至於監謗。怒皇考諫諍，竄死番陽。時予尚幼，從母黃氏，迎喪，歸葬河朔。十歲就外學，名予曰忠嗣，追先志也。既冠，王父平子，字予曰仲。母氏慈祥明辨，篤於教訓（帝君自言母氏日誦觀經，晚年無疾坐化。益信此時已有佛法）。值宣王即位，詔先朝臣子，死於非辜者，咸錄其後。予稟母命，詣京師，登肺石以自明。有詔復皇考官，諡曰「獻」。仍以予為保氏。予先有兄允思，不幸早世，母氏痛之，遂以次子楙陽承其後，以慰母心。王母趙氏終，王父尋亦不起。予以孫承子，服斬衰三年，哀毀聞於中外。時以孝友稱予字而不名。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此即《詩》所謂張仲孝友也。帝君母夫人乃前日禱於君山之婦。未為母之時，帝君受其拜；既為母子後，彼復受帝君拜矣。然畢竟誰當拜，誰不當拜？是故觀於儒，而後知五倫之方；通乎釋，而後知五倫之圓。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     殛罰淫神
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予既為諸山之王（在周朝末年），凡所部山川，水旱豐凶，妖祥功過，皆得治之。青黎山神，高魚生，悅部民孫滌女，拘其魂而亂之（可以拘其魂而亂之，亦可拘其魂而罪之矣。然則所謂銼燒舂磨，且無所施之說，豈非兒童之見？）。為鄰封白池龍神所察。予覘（＊窺視）之，與女俱訊。既伏其辜，歸其魂，女乃蘇。鞭魚生（＊高魚生）背三百，黜之。而山下有故孝子吳宜肩，嘗為父刺血寫《棱伽經》（＊《楞伽經》）四卷（觀此，則揚雄、劉向，所謂嘗見佛經之說，益有據矣）。壽終三年，未有所受。予為保奏以代之，帝報曰可。自是大小之神，咸知敬畏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕六天皆有欲念，但天福愈重，則欲事愈輕耳。山川之神，大抵罪福參半者多，悅女拘魂，理所有也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     降嗣赤帝
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予見秦任酷法，視民如草芥，乃飛章奏帝，願以化身，援天下於塗炭之中，躋（＊達到）斯民於和樂之地。奈何帝命，以予為赤帝子之後。玉音可畏，予不敢抗。俄有九天監生大神，逼予受生。於雲霄間，下視人間，見火秦之後，宮闕鼎新，漢帝方與戚姬晤語。監生謂予曰：「此即赤帝子也。」予縱目間，為監生所擠（此即中陰身矣，帝君特未知耳）。墮於帝側戚姬之懷（凡人託生，必見父母會合。若是男胎，於父生瞋，於母生愛；若是女胎，反此。至於南洲生三洲，三洲生南洲，人間生天上，天上生人間，善道生惡道，惡道生善道，各有形相，詳載《藏經》，不能俱述）。恍然而覺。帝以予神骨相似，舉動不凡，甚鍾愛予。晚年欲以予為太子，既不果。帝萬歲後，卒為呂氏所殺。予母之死，尤被酷毒（須知張良四皓，宿生亦必有怨）。予深怨之，每思為率然（大蛇名）之相，盡吞諸呂而後已也（後果化蛇，可見一切唯心造矣）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕予初讀佛書，見怨親平等，及怨從親起之說，心竊訝之。迨靜觀事理循環，乃知此種議論，非出世聖人不能道也。就戚夫人言，未有不以呂後為仇，高祖為恩者。然呂後之恨戚姬，皆由高祖之寵眷。迨寵眷漸深，至於欲易太子，而呂後之隱恨，遂不可復解矣。向使高祖當日，以等閒待之，不至若此寵眷，則戚夫人被禍，夫何至於此極也。然則呂後固戚之仇，而高祖亦豈得遂為恩耶？噫！此即怨從親起之說也（即此便是格物之學）。夫怨也，而從親起，即欲不作平等觀，不可得已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     邛池化龍
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予自罹（＊遭遇）呂禍後，思報宿憤，不顧已往修積。雖諸呂死後，冥間備受苦楚，孽尚未清，然此時已共生於東海之濱，邛池邑矣。邑令呂牟，呂後之後身也。予母夫人亦生於彼，復為戚氏。以前生享福太過，故至此貧悴，所嫁張子，老而乏嗣，以芟刈為業。一日至野外，自傷無子，泣而禱天。乃相與割臂出血，瀝石凹中，且祝曰：「若此石下有動物生焉，亦遺體也。」予方感母氏心，不覺神識已經託彼。明日揭石視之，血化為蛇，金色寸長，余所為也。母收養逾年，頂上生角，腹下生足，能變化，每天欲雨，予為助之。身既長大，腹量寬廓，見羊豕犬馬，輒食之。邑令有良馬，呂產後身也，予拘而噬焉。令遂逮予父母入獄，限三日不得予，罪之以死。次日，予化儒生，謁令解之。令曰：「張老夫婦，家養妖蛇，食人六畜久矣，今又食吾馬。吾欲為民除害，而不肯放出，是彼自為妖也，必將戮之。」予曰：「物命相償，宿業所致。君欲為畜殺人，可乎？」令叱予使退。予曰：「君面有死氣，宜善自愛。」語畢，予隱形不現。左右皆以為妖。予乃奏天稱怨，陳前世母子無辜，死於諸呂，今欲報之。詞上而未報，乃不勝其憤，遂變化風雨，呼吸雲霧，復借海水，灌注城邑，周四十里皆陷，予乃身載父母而出焉。時孝宣之世，今所謂陷河者，是也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕帝君雖以累世孝友，積功勵行，然畢竟是人天小果，未修出世大法。是以一生帝王家，忽然立腳不住。幸得後來遭遇釋迦，終成解脫耳。不然，怨怨相報，正無已時。所以菩薩苟欲救度眾生，必得先乘般若之船，而後可入生死之海也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     遇佛得度
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予以呂後怨懟奏帝，未報而擅行之，雖一時快意，然氣平即悔。翌日玉音薦降，以海神晁閎，劾予擅用海水，陷溺平民五百餘戶，以口計之，二千餘命，除予前身仇懟，八十幾人外，餘俱夭枉。帝命賜譴，以予為邛池龍，羈囚積水之下。連年旱虐，水復為泥，身既廣大，無穴可容，烈日上臨，內外熱惱，八萬四千諸鱗甲中，各生小蟲，咂齧不已，宛轉困苦，不計春秋（地獄一晝夜，人間五百年）。一日晨涼，天光忽開，五色祥雲，浮空而過，中有瑞相，紺發螺旋，金容月瑩，現諸妙相，希有光明。山靈河伯，萬聖稽首，歡喜讚歎，聲動天地。復有天香，繚繞四合，天花紛墮，墮處生春。予乃耳目聰明，鼻觀通徹，心清口潤，聲音發揚，仰首哀號，乞垂救度。諸聖咸謂予曰：「此西方大聖正覺世尊釋迦文佛也（大丈夫當如此矣）。今以教法，流行東土，汝既遭逢，宿業可脫。」予乃踴身入天光中，具陳往昔報應之理。世尊曰：「善哉！帝子。汝於向來，孝家忠國，作大饒益，特以人我之相，肆興殘害。汝今復有怨親之想，與瞋恚愚癡之念否？」予聞至理，心地開明，無人無我，諸念頓息。自顧其身，隨念消滅（罪從心起將心懺，心若滅時罪亦亡。罪亡心滅兩俱空，是則名為真懺悔），復為男子，得灌頂智，予歸依焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕龍有胎、卵、濕、化四種，其間苦樂相去，不啻天淵。所以娑竭羅龍王云：「龍趣之中，或有享福如天神者，或有受苦如地獄者，或有等於人畜餓鬼者，各隨宿業受報。」昔世尊與無量菩薩說法，有一盲龍居熱水中，遍身鱗甲內，為小蟲所唼（咬）食，號呼望救。又有無量餓龍，淚下如雨，各問宿世因緣。佛為一一開導，令其受三歸五戒，而後諸龍得脫苦趣（詳《大集經·濟龍品》）。信乎！佛為三界大師，四生慈父，光之所燭，能使盲視聾聞，跛行啞語也。帝君往昔，因聞歌有感，遂至下車投拜，則智慧靈根，植之者良厚。宜其面睹慈容，頓捐宿業也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     幽明交理
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予以先世有善政，天年甫盡，即生於順帝永和間，所謂張孝仲者，即予也。蓋猶不忘其故稱也。雖未登顯仕，然蒙上帝旨，俾予日應世務，夜治幽冥。凡人隱微之事，予皆知而籍之，以至靈鬼邪祟，無不預焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕太倉有人，曾見役於冥。每至丙夜，舉體僵冷，冥司授以一牌一杖。牌上皆列所拘人姓名，杖一入手，頃刻穿山入海，將所拘人負杖頭，雖至幾十，其輕如羽。一至天明，便與平人無異，心甚厭之，百計莫逃。有僧勸以出家，受菩薩戒。從之，而後其役遂絕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     流矢集體
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予以善功世修，漸復神職，而命債未償者，猶不吾置。復生於河朔（經云：宿世身骨，過於須彌山。所飲母乳，多於大海水）。從鄧艾伐蜀時，予為行軍司馬，勸艾從間道出，省鋒鏑之禍。迨其深入，遇諸葛瞻。許以封王瑯琊。瞻不聽。至於交綏，瞻之中堅，予所當也，流矢遍集予體，瞻方就擒。予欲營救之，而予已創甚矣，蓋向者邛池未償之報也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《楞嚴經》中，言殺業之報，縱使經於微塵劫，相食相誅，猶如轉輪，互為高下。然則邛池之報，尚屬瞬息間事耳，遂謂從此帳清無欠，恐猶未也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     隸掌桂籍
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：上帝以予累世為儒，刻意墳典，命予掌天曹桂籍。凡士之鄉舉里選，大比制科，服色祿秩，封贈奏予，乃至二府進退，皆隸掌也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕世俗若聞有人將為試官，則鑽營者多方結納，雖昏夜乞哀，弗恤也。然彼試官者，只操一方之柄，不能攬天下之權；止管一任之中，不能及三年之外。且典司小試者，不能參鄉會之權；執掌科名者，不能任銓選之務。即或黜陟由我，而亦有時不效。夤緣蓋若斯之難也。乃有一試官焉，至公至明，不病不老，不去任丁憂，不採擇門第，不必費錢財，不必仰情面。自縣試以至廷對，由典史以至台衡，無不經其進退予奪。而鑽營者，反不委心結納，投其所好，可謂明智乎哉！投其所好奈何？曰：仰學帝君而已矣，流通寶訓而已矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     當來證果
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予從釋教，頓超不二法門，居清涼寶山，仍司民疾苦。時蜀患水災，人多飄蕩，又苦疫癘痼瘵癰疽之疾。予化里人，為作篙師，拯合溺者數千人。又化太醫生，親為診候，全活甚眾。會鷲峰古佛，為予授記：「汝於來世，當得作佛，號安樂不動地，遊戲三昧定慧王菩薩，釋迦梵證如來」（知帝君將來必成佛，則吾輩將來，亦必成佛矣）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕鷲峰古佛者，即靈鷲山釋迦如來也。釋迦為現在賢劫千佛中第四尊佛，而曰古者，以其既入涅槃也。安樂不動聖號，乃帝君將來成佛之稱，正不知尚當經歷若干琩F劫，供養承事若干佛，而後得證此位也。豈曰現今即具三十二相，八十隨形好，坐菩提樹而成正覺哉？帝君位次，尚在玉帝之下，夫以玉帝而望菩薩，猶遠之又遠，況帝君之於佛乎？若云現今即證斯果，則欲尊帝君而適以誣帝君矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     附答問五則
    </span>
<span lang="EN-US" style='font-family:"Times New Roman";
color:#333399'>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕輪回之說，現所固有，但出諸釋典，孔子未嘗明言耳。〔答〕理之所在，便當信受，何論釋典，何論儒書。必待孔子之言而信，則孔子一生言語，得傳於後者，無幾矣（一部《論語》，不過一萬二千七百字，孔子所言者，止八千五百零三字）。若因記載所無，便為儒者所弗道。則六經（＊漢以後指儒家的六部經書，《詩》、《書》、《禮》、《樂》、《易》、《春秋》）四子（＊指四書，《大學》、《中庸》、《論語》、《孟子》）書中，孔子從無一言道及自己父母，將身為儒者，亦不當談及自己之親耶？況「精氣為物，遊魂為變」之說，即是輪回之理。《中庸》論誠，不曰物之始終，而曰物之終始；《周易》六十四卦，不終之以既濟，而終之以未濟，皆寓循環無窮之意。其不能如釋典之詳明者，只因入世聖人，不能洞見過去未來，及天上天下之事耳。《中庸》明明說，「及其至也。雖聖人亦有所不知」，何足為病？桃李雖遇春始花，然萌芽初伏，即在葉未黃落之時；煖氣雖遇春始見，然一陽初動，已在冬至凝寒之候。世間萬事皆然，何獨於人而疑之（此亦格物之學）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕佛教之來，始於東漢，故輪回之說，多在漢後，唐虞三代時，未之前聞也。〔答〕噫！可謂枉讀古人書矣。且而不聞鯀殛羽淵，其神化為黃熊乎（出《史記正義》，熊音乃平聲）？不聞衛康叔，見夢於襄公之妾乎（出《史記》）？不聞齊襄公所見大豕，從者以為公子彭生乎（出《左傳》）？不聞杜伯現形，挾朱弓彤矢，以射周宣王乎（出《墨子傳》）？不聞狐突遇太子於下國，老人報魏顆以結草乎？不聞二豎居晉侯膏肓之際，即向所殺之趙同趙括乎（俱《左傳》）？不聞吳王殺公孫聖於胥山，太宰三呼之而三應乎（出《法苑珠林》）？不聞越軍祭伍子胥，杯動酒盡乎（出《吳俗傳》）？若是者，試問在漢明帝前，抑在漢明帝後乎？吳季子曰：「骨肉復歸於土，命也。若魂氣，則無不之也。」此言可以悟已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕忠臣孝子，自當千古不磨。帝君七十餘化，固無足疑。至庸夫俗子，一死之後，魂魄散矣，安在曠劫長存？〔答〕形有大小靈愚，性無大小靈愚。若一為庸夫，遂爾磨滅，則帝君邛池方化時，不過寸許小蛇耳，散莫易散於此，今日何以復有帝君？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕歷觀記載，信知三世之必有，但近見朱子《小學》，謂死者形既朽滅，神亦飄散，是以生疑耳。〔答〕《小學》所引范文正公（＊范仲淹）語，謂獨享富貴而不恤宗族，異日何以見祖宗於地下。此亦朱子之言乎？客曰：「亦朱子之言也」。答：「然則既已形滅神散，更有誰人羞見祖宗耶？且祖宗亦已散滅，誰復見此不恤宗族之人耶？前後所言，本相矛盾（此段文義，本於空谷大師《尚直編》）。夫啖果者先除其核，食肉者務去其骨。子讀《小學》，何乃偏取其骨而食之，取其核而啖之乎？且堯舜周孔，儒宗之山斗（＊泰山北斗）也。然在《虞書》，則曰：『祖考來格。』周公告三王曰：『予仁若考，能事鬼神。』孔子則彈琴而晤文王，夢寐而親姬旦，明明皆以前人為不散滅也。謂先儒之言當信，則堯舜周孔愈當信。若謂堯舜周孔不足信，何有於先儒？況人死果若散滅，則先儒雖賢，今日亦在散滅之數。春秋二祭，可以不設，若現今尚行春秋二祭，則散滅之說，為後人者先不信奉矣，又何以服天下後世乎？孟子讀《武成》尚止取二三策，何況《小學》？」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕神明不滅，還復受生。既聞命矣。若謂以人化獸，以獸為人，吾不信也。〔答〕形隨心變，一念仁慈，人天儕伍。一念兇惡，鬼畜胚胎。善惡既互為而不純，則人獸亦迭化而不琚C若云人定為人，獸定為獸，則初分人獸時，不亦偏枯之甚乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有人問一僧云：「人之體何以直行，獸之身何以橫走？」僧曰：「人之前世心直，故今世之身亦直；獸之前世心橫，故今世之身亦橫。」夫心直心橫，頃刻變異，其形則為人為獸，豈非顛倒無常者乎？又人唯有慚有愧，故人則有衣；獸唯無慚無愧，故獸獨無衣。又人唯有福，故隨冬夏而遞更裘葛；獸因無福，故歷寒暑而止此羽毛。又人於宿世，常發善語、慈和語、利益語、誠實語、尊信三寶語，故今世隨心所發，口中能歷歷道之；獸於前世，常作惡語、妄語、訐人隱私語、鬥構是非語、穢語、謗佛謗法語、不信因果語，故今世有口無言，縱饑渴垂斃，而不能索食，白刃刺心而不容置辯（此亦格物之學）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a02">
</a>
<span style="color:#333399">
     「未嘗虐民酷吏」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕此下至「上格蒼穹」，皆帝君自言十七世以來功行，以為訓人張本也。下六句，是有諸己而後求諸人。此一句，是無諸己而後非諸人。民之稱吾也，如父母然，虐使之則不仁；吏之事吾也，如君長然，酷待之則非義。然所謂虐者，非必峻法嚴刑也。或徵取錢糧，而催科無術；或私加色目，而羨耗有餘；或凶荒不能速報；或民隱壅於上聞；或決獄無聽斷之明；或兩造多株連之累；或因小事而化為大事；或限今日而改至來朝。凡若此者，以帝君言之，則皆虐也。所謂酷者，非必恣情鞭撲也。或因小失，而誅求；或以過，誤而譴責；或任一時喜怒，而役使不均；或聽萋菲浮詞，而厚薄唯我；或出遠而多隨人役；或驅使而罔察饑寒。凡若此者，以帝君言之，則皆酷矣。噫！當權若不行方便，如入寶山空手回。一十七世以來，帝君所未嘗為者，獨此兩端乎哉！　下附徵事（一則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     酷虐改行
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：蜀之牛鞞邑令，公孫武仲，治邑以廉，而待人不恕，左右小有過，輒笞之。蒞邑逾年，而胥吏無全膚，吏甚怨之。資水邑令，賴恩，性貪吝，以苞苴為常，日用飲食，皆取資於民，恣吏誅求，民甚苦之。予以二邑吏民，遭此荼毒，乃化為蜀郡丞長孫義，行於諸邑，觀風俗，劾武仲之虐吏，賴恩之酷民。二令叩頭乞免。予戒勵之，尋隱而不現。後知郡丞初無行邑事，二邑咸以為神。由是武仲改為忠恕，賴恩亦變為廉焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕帝君疾人酷虐如此，則己之於吏民可知矣。讀蔣莘田先生《居官慎刑條》，可謂字字藥石。居官者當刻於內衙屏牆上，朝夕寓目，永作韋弦，陰功無量。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a03">
</a>
<span style="color:#333399">
     「救人之難」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕難有多端，約言之，不出七種：一水、二火、三官非、四盜賊、五刀兵、六饑饉、七疾疫也。在水火者，以拯拔為救；在官非者，以昭雪為救；在盜賊刀兵者，以脫離為救；在饑饉者，以財帛為救；在疾疫者，以醫藥為救。救均發於至誠。見人之難，如己之難，盡其智謀，竭其財力，使救之之念，十分圓滿而後已。難至而救，救之有形者也，孔子所謂「聽訟吾猶人」也。復有一法，使人自然無難，其功更有倍焉，則孔子所謂「使民無訟」矣。何則？人之患難，皆前業所致，今世不種苦因，來生自無苦果。若能勸人不造殺盜淫妄之業，則救人之難亦多矣。是故救難於已然，所救有限；救難於未然，其救無窮。救難於已然，凡夫之善行；救難於未然，菩薩之修持，二者並行不悖。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     奇冤立判
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：龜山之下，有何志清者，生二子，長曰無方，次曰良能。長男娶侯釜女，逾年，釜疾，女請歸寧，與夫偕往，而忘其所欲持歸之金環。正徘徊間，良能持環至，且言「母亦有疾，望兄亟歸」。兄遂囑弟送去，而自亟返省母。移時，嫂悔曰：「吾家不數里可到，何煩叔送」。於是良能亦返。而是夜侯家望女不至。明晨候於途，見女死而無首，釜遂物故。而釜家疑良能之逼嫂不從而殺也，乃控於所治。良能不勝刑，遂誣服，將就戮矣。時龜山神艾敏以冤來告，予察之。蓋其夜有強賊牛資，與妻毛氏有隙，路逢侯氏，劫而逼之，取侯之衣，與毛相易，毛與侯，年相若也，梟毛之首藏之，棄屍於道，而私攜侯氏歸，故人皆莫識。予為追毛之魂，附資之體，借資之口，吐毛之辭，自陳而得實。於是資戮於市，女歸於侯，而良能之冤始釋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕肉眼但能見人之身，鬼神則能見人之心，故陽法有枉，而陰譴無逃。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     除暴佑良
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：北郭富室智全禮，仲春修祀，一室盡醉。暴客王才劫之，縛其男女九人，婢妾七人，唯全禮之妻與二女舜英、舜華未繫焉。二女抱母而泣。才欲逼之，幼女罵曰：「餓賊犯吾家，張神君知汝矣。」語畢，其家司命崔瑄與智之祖禰，告急於予。予立遣功曹輔興，領陰兵百人治之。全禮以下，繩皆自解。盡執其賊，聞於郡而誅之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕王才所以敢於劫者，止因一室盡醉耳，一室所以盡醉者，必因全禮先自沈酣耳。向使主人惺然不亂，則家中大小，猶知警惕，何至自招外侮乎？甚矣，主人之不可不常惺惺也！人無正知正見，則六種劫功德賊（眼、耳、鼻、舌、身、意），各引其徒（色、聲、香、味、觸、法），自劫家寶矣，獨全禮乎哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a04">
</a>
<span style="color:#333399">
     「濟人之急」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕急與難不同，難以遭遇言，急以財帛言。世人以財為命，於資生也，莫急於衣食；於疾病也，莫急於醫藥；有子女者，則以婚嫁為急；遇死亡者，則以喪葬為急。必隨力隨勢周之，斯之謂濟。孔子曰：「大道之行也，天下為公。故人不獨親其親，不獨子其子。」又曰：「貨惡其棄於地也，不必藏於己；力惡其不出於身也，不必為己。」誠明乎此，則急雖在人，不敢視為人之急，而直視為己之急矣。夫至同於己之急，此生生世世所以不急也。陳幾亭曰：「諺稱富人為財主，言能主持財帛也」。家業雖不可廢，然須約己周人。今之多財者，皆役於財者也。能惜能用，方為財主；但惜不用，不過財奴。《優婆塞戒經》云：「若以衣施，得上妙色；若以食施，得無上力；若以燈施，得淨妙眼；若以乘施，身受安樂；若以捨施，所須無乏。」又云：「若給妻子奴婢衣食，有憐憫歡喜心，未來得無量福德；若見田倉中有鼠雀犯谷米，生憐憫歡喜心，亦得福無量。」　　下附徵事（一則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     貧富富貧
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：蜀帝初立，適歲大荒，而巴西尤甚。有富農羅密，積谷五千餘斛，閉而不糶。而義士許容，竭產賑貧，力不能繼，終夜炷香，祈天請佑。邑神來和孫以告。予奏上帝。有旨，取羅之穀雨之。予乃敕諭風神，發羅之屋，穀隨風旋，自空而下，各以色聚。邑中人皆飽，羅之所蓄，一日而盡。邑人感許之惠，往往酬還；幸羅之災，從而稱快。蜀帝以容為邑佐。密（＊羅密）聞之，自經（＊自縊）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕所謂遊戲神通也。雨穀事，雖因帝君啟奏，然此種玩弄，天帝往往為之。姑錄盧至長者一事，以備參閱。天竺國有盧至長者，巨富而吝，妻子奴婢，備受其苦。一日遇佳節，密取四文買酒食，至塚間啖之。而盧素不嗜酒，既醉，發為高歌。其歌曰：「吾今慶節會，暢飲大歡樂，過於毗沙門（即北方天王也，宮殿在須彌山之腰），亦勝天帝釋（即忉利天王）」。帝釋聞之，笑曰：「此人所啖，不過四文，乃謂其樂過我，我當設法惱之。」即化為盧至，到其家曰：「吾昔薄待汝等，只因有慳吝鬼相隨耳。幸今出遊，脫離此鬼。今日各隨汝欲，可恣意取。」於是悉開庫藏賜之。又告曰：「此鬼貌甚類我，少頃必來，當驅出之，若放其入，吾復慳吝。」家人唯唯。俄而盧至醒歸，遂被守門者驅逐，急呼妻子，妻子亦各執杖驅出。盧至駭甚，哀訴親友，親友送之歸舍，妻子皆言：此是慳吝鬼，奈何信之。親友見家中盧至，固自在也，亦出罵曰：「汝誠慳吝鬼」。盧至有口難辯，遂借絹一端，將獻之王，而訴其冤。閽人不納，盧至大呼曰：「吾欲進貢，吾欲進貢。」王呼之來前。盧至將獻絹，兩腋忽自夾緊，乃盡平生力拔之，方能出諸肘間。帝釋忽令此絹，化成束草。盧至大慚。王笑曰：「吾不須絹，有冤，可速道之。」盧至含淚以訴。王敕兩盧至及妻子，同來訊對。見其聲音相貌，無不相同。令兩盧脫臂驗痣，莫辨。又令兩盧至各坐一處，密書生平至隱秘事，而字跡毫不可辨。王歎曰：「凡夫肉眼，如此易惑，吾當往問釋迦如來」。於是載兩盧至，同至祇洹。佛遂呼化盧至，帝釋於是忽復天帝形。王見帝釋，投身下拜，因遣真盧至歸。盧至曰：「吾即歸家，財物已散。」帝釋曰：「汝肯布施，庫藏當無恙也。」盧至怒曰：「吾但信佛，不信帝釋。」世尊曰：「汝但歸家，帝釋之言不謬。」盧至歸，視庫藏毫無所損，大喜過望，由是漸行惠施，無復鄙吝之態（四文乃四小金錢）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a05">
</a>
<span style="color:#333399">
     「憫人之孤」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕痛哉！天下有煢煢無告，如孤兒弱息者乎。往昔父母無恙時，亦曾恩勤顧復，愛若掌珠；亦曾捧負提攜，恐其不壽。誰料中道喪殂，骨肉捐棄，此固九泉之下，所痛恨於無如何者也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    嗟乎！人唯推己及人之念，最為平恕耳。假令吾之子女，零丁孤苦，忽有仁人君子，扶持而卵翼之，吾之感恩為何如者？或有兇暴惡人，淩虐而恥辱之，吾之飲恨又何如者？故曰：人皆有所不忍，達之於其所忍，仁也。少失父母，固為孤矣，推而論之，外無叔伯，內鮮兄弟，皆孤也。門衰祚（＊福）薄，晚有兒息，皆孤也。又或宦遊服賈，寄跡他鄉，亦孤也。甚至道高毀來，德修謗興，亦孤也。孤之途既廣，憫之端亦多，舉帝君一則，可充其類。　下附徵事（一則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     慰友重泉
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：師氏韋仲將，與予為同事，相知且久。死後無子，唯女五人，煢無依怙。予為備禮而嫁三人。其二幼者，寄膳於司諫高之量家，後納為然明、楙陽之婦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕孤兒失所，猶可言也，孤女失所，尤當憫也。韋氏何幸，而獲此良友。然明、楙陽，帝君二子也。後生於西晉，為謝東山之子，而唐相張九齡，宋相張齊賢、司馬光，皆其後身也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a06">
</a>
<span style="color:#333399">
     「容人之過」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕孔子曰：「攻其惡，無攻人之惡」。又曰：「躬自厚而薄責於人」。聖賢千言萬語，無非欲人自求其過耳。自求其過，則時時反己，無暇責人矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人有有心之過，有無心之過。無心之過易恕，有心之過難容。然學者有志容人，偏要從彼有心處容起。有心者尚容，況無心乎？事到必無可容處，而強欲容之，誠難事也，然而不可不強也。強之法奈何？一曰諒彼無知。天下大抵庸人多耳，奈何欲以聖賢責之？是不智原在吾也。二曰憐彼壽短。人在世間，無異白駒馳隙，過一日則少一日。如囚趨市，步步近死，奈何於此種人而不生憐憫？三曰是吾藥石。過之所在，自己不知，今見不賢，方能內省，是吾師矣，敢與較量？常作是想，則能容矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故未容之先，心常躁；既容之後，氣自平。心躁則荊棘滿前，即蟲蟻亦足礙路。氣平則城府不設，雖吳越皆可同舟。又不能容人，則必與之相角，求其無過而彼過愈多；苟能容人，則將使之自慚，不求無過而彼過自少。故曰：見人不是，諸惡之門；見己不是，諸善之門。　下附徵事（一則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     舉不避仇
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：先人之死（為周厲王所竄），蓋出於南風成之譖，朝士悉知。終天之恨，予未之忘。後風成死，其子溫叔，才而且賢。韋師氏嘗謂予曰：「風成之子，好學無厭，語言可法，當今貴遊子弟中未有」。天道難知，不意風成有子如此。予時雖有不共戴天之隙，而聞其善行，心常慕悅。予既升大夫，保氏缺人，遂薦而舉之。卒善其職。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕鯀雖殛死，禹則嗣興。管、蔡為戮，周公右（＊輔佐）王。帝君不以父故而使國家失良佐，賢士屈下僚，可謂善用其孝矣。余讀《禮記》，則有曰：「父之仇，不與共戴天」。繼讀內典，則有曰：「一切怨仇，皆不得報。」兩說似乎相反，而實各有至理矣。吾儒據現在論，若不報父仇則忘親矣，此不共之心，所以為孝也。佛知過去未來事，見宿世父母，其數無量；與父母為仇者，其數無量；即父母中自相為仇者，其數亦無量，不與共戴天，安能一一相報？又況今日，多一仇殺，徒累父母增一怨對，所以覷破幻緣，隱忍不報，亦所以為孝也。且如武王伐紂，太公負戟從征，伯夷叩馬強諫，兩人豈不水火？然孟子曰：「二老者，天下之大老也。」未嘗輕置優劣。儒釋異同之際，處處作如是觀，則愈讀佛書，而儒理愈精矣。帝君欲人廣行三教，正以此也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a07">
</a>
<span style="color:#333399">
     「廣行陰騭上格蒼穹」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕上文「未嘗虐民」五句，皆帝君所行之陰騭也，不勝枚舉，故以「廣行」二字概之。「陰騭」，《洪範》蔡注訓「默定」，而於此句不切合，似當作「陰德」解。「蒼穹」，天也，「蒼」言其色，「穹」言其高。若據曰天子身衣宮殿而言，則所謂「蒼」者，當是青琉璃色；據忉利天之形量言，則所謂「穹」者，實去地八萬四千由旬。　　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     清河善政
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予既離惡道（遇佛之後），受形於趙國，為張禹之子，名勳，長為清河令，寬明自任，人不忍欺，待吏如僚友，視民如家人。吏有失謬者，正定之；馳慢者，勉勵之；魯莽者，教誨之；詭詐者，詰難之；爭財賄者，以義平之；爭禮法者，以情諭之；為賊者，使償其貲；傷人者，使庭拜其敵；初情可憫者，猶宥之；本心可恕者，猶出之。必詞窮心盡而後付之於法。若夫失出之罰，容惡之謗，予所不辭。為政五年，而雨暘以時；蝗疫不作，小民之禱頌興焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕漢世良吏多矣，有如帝君之視民如傷，慈祥惻怛者乎！乃考之史鑒，但見曲詆張禹，而後人之善政無聞，然則史鑒，果可盡信乎哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     雪山大仙
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：予在幽王朝，既以諫諍獲罪（時王以帝君諫諍，賜藥酒而歿），魂無所歸，哭於宮闈三日。王以為妖，命庭氏望聲射之。余乃長辭王國，一意西方。歷岷峨，背井絡，登飛越嶺。遙望西極一山，高廣百餘里，積雪凝寒，非塵境也（山在天竺界，近梵衍那國，玄奘法師曾到）。山神白輝曰：「此名雪山，昔多寶如來，修行於此，八年得道（釋迦如來，曾在此山，六年修道。若多寶如來，則是賢劫以前之古佛，山神何由而知？蓋佛之名號，隨處不同。經言：一名號有無數佛，一佛有無數名號。然則多寶如來，當即指釋迦而言），盍留焉？」予從之。未幾，上帝有旨，以予為雪山大仙。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕帝君掌桂籍，列仙班，皆上格蒼穹之實，此特其一耳。凡經上帝所用者，皆聽命於天者也。天既可以貴之，則亦可以賤之。獨修行出世人，或往生淨佛國土，或暫生色界禪天，則唯自去自來不由上帝之命。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a08">
</a>
<span style="color:#333399">
     「人能如我存心」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕先要看明「存心」二字，然後講到人能如我，又須先識心是何物，然後再講存與不存，如教人取寶，務要先知寶所。人心道心之辨，吾儒千古以來，聖聖相傳之真命脈也。道之大原出於天，不過依稀仿佛語，並非孔顏道脈之宗。而世儒有意謗佛，憑空造出釋氏本心，吾儒本天之說，戕賊自己心學淵源，獨讓鎮家之寶於釋氏，大可扼腕。乃無識小子，竟有從而和之者矣。安得有大聖賢，起而正其謬哉？聖賢學問，不過要人求放心。但心既放矣，誰復求之？一放一求，似有兩心；若無兩心，何云求放？此處當研之又研，不可草草。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吾儒論心，到虛靈不昧，具眾理、應萬事之說，精醇極矣。但此意本出之《華嚴》、《楞嚴》諸解，孔、孟以後，周、程以前，儒家從無此語，朱子發之，不可謂非有功於儒矣。晦庵（＊朱熹）十八歲，從劉屏山遊。屏山意其必留心舉業，搜其篋中，唯大慧禪師語錄一帙（見《尚直編》及《金湯編》）。每同呂東萊、張南軒謁諸方禪老，與道謙禪師最善，屢有警發（謙師逝後，晦庵有祭文，載《宏教集》）。故《學》、《庸》集注中，所論心性，略有近於禪者。晚年居小竹軒中，常誦佛經，有《齋居誦經詩》。謂晦庵為全然未知內典，過矣。（魯公與孔子言而善，孔子稱之。公曰：「此非吾之言也，吾聞之於師也。」孔子曰：「君行道也，直心即是道。」然則愛晦庵者，正不必為晦庵諱也）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     論心
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     心不在內
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    愚人皆以心為在內者，只因誤認五臟六腑之心，即是虛靈之體耳，不知一是有形之心，隨軀殼為生死者；一是無形之心，不隨軀殼為生死者。有形之心在內，無形之心不在內。若云同是一物，則堯舜與桀紂之心，天地懸隔者也，何以同犯心痛之病，一般診候，一般療治乎？然則服藥之心與善惡之心，判然兩物矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     心不在外
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    或疑有形者既不是心，必以能知能見者為心，然所知所見之物，盡在於外，足徵能知能見之心，亦在於外矣。嘗試瞑目返觀，但能對面而見其形，不能從眉根、眼底、面皮之內，以自見其形。譬如身在室外，故能但見室外之牆壁窗牖，不能從窗牖中隱隱窺見內面耳。曰：不然，知苦知痛者，亦汝心也。他人吃黃連，汝不道苦；蚊蟲嘬（＊叮咬）汝膚，汝便呼痛，安得謂心在外矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     心不在中間
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    或疑既不在內，復不在外，定是或出或入，在中間矣。曰：不然。若有出入，即非中間；定一中間，應無出入。且汝以何者為中乎？若在皮內，依然是內；若在皮外，依然是外。更求其中，不過腠理間垢膩耳，豈汝心乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     心非有在有不在
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    或謂心不在焉，則視不見，聽不聞，食不知味；若視之而見，聽之而聞，食之而知味，此即心所在矣。然則心固有在有不在乎？曰：此六識（眼識、耳識、鼻識、舌識、身識、意識）也，非心也。且如美女在前，便生愛染，此因眼色相對而成識也；說著酸梅，口涎自生，此因舌味相感而成識也；登高視下，兩股戰慄，此因身觸相迫而成識也。認為虛靈不昧之體，則毫釐千里矣。「無量劫來生死本，癡人喚作本來人」，其謂此矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     心含太虛
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《楞嚴經》，佛告阿難：「十方虛空，生汝心中，如片雲點於太虛堙C」佛與阿難七處徵心，七問七答，盡破其妄，而後漸顯妙明真心，令其廓然大悟，可謂深切著明也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕「心」字既已含糊，則「存」字亦欠確切。如必欲言之，將錯就錯，且以「未嘗虐民」及「救人之難」等，為帝君之存心，仰而法之，可也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a09">
</a>
<span style="color:#333399">
     「天必錫汝以福」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕上句「如我存心」，是因；此句「錫汝以福」，是果。「必」字，如種瓜得瓜、種豆得豆，毫髮無爽。非如窮措大所謂，上古天心可問，叔世天心不可問之說也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「天」字，有就形體言者；有就主宰言者。就主宰言，則所謂天者，即皇皇上帝也。後儒諱言上帝，輒以「理」字代之，其言未始不是。然世人說著上帝，猶有畏懼之心，若止說一「理」字，誰人畏之。且如密室之中，有一美女在焉，入其室者，淫心勃發，忽有人曰：「室中已供玉皇聖像，彼女正在燒香」。此時雖極惡之人，亦惕然知懼，未必遂敢於玉皇像前，肆行無忌也；若但告之曰：「汝之所為，大非理之所宜。逆理，則得罪於名教，不可以為君子。」試問此人，當奮然勃然之時，果能聞之而頓息否？故知「天」字就主宰言，足以勸化學者，有功於儒教。若但就理言，徒開天下無忌憚之門，不可以為訓也（人人知畏懼，便是治天下之機；人人無忌憚，便是亂天下之機）。況世間萬事萬物，何處不可說理，天固即是理，性亦即是理，天命之謂性，竟是理命之謂理，思之，不覺失笑。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    象山先生六歲時，忽問天地何所窮際，思之，至於終夜不寐。今白髮老人，日在天之下，竟不知頭上所戴者為何天，則亦蠢然一血氣之倫而已。伊川先生（＊程頤）訪邵康節（＊邵雍），指面前食桌曰：「此桌安在地上，不知天地安在何處？」康節極與論天地萬物之理，及六合（＊天地及四方）之外。伊川驚歎曰：「生平唯周茂叔（＊周敦頤）論至此。」（見《聖學宗傳》）嗟乎！誰謂古之大儒，必不究心天上天下之事乎？朝菌雖不知晦朔，蟪蛄雖不知春秋，而晦朔與春秋，究何嘗廢哉？然則三界內，實有二十八天，何得不自附於濂溪（＊周敦頤）康節之末，覓伊川其人者，而與之語哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     天名
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     欲界六天
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    自大地水輪之下，至他化自在天，皆名欲界，以其猶有情欲也。自下至上，共有六天。一四王天（四大天王，分領四大部洲，去地四萬二千由旬，宮殿齊於日月）。二忉利天（梵語忉利，此言三十三，中間為帝釋所居，八方各有四大臣輔之，合成其數，故名。非自下至上之三十三也。去地八萬四千由旬）。三夜摩天（此天以上，為仙家所不知，故道書無此名色）。四兜率天。五化樂天。六他化自在天。六天每過一劫，皆有火災壞之。其間壽命長短及宮殿城邑、身衣輕重等，詳載《藏經》，茲不繁舉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕帝君所謂「天必錫汝以福」者，誰錫之？即忉利天王錫之也。儒家稱為皇皇上帝，道家或稱玉帝，或稱玉皇大天尊，佛家或稱三十三天王，或稱帝釋，或稱釋提桓因，其實一上帝也。威權統攝四大天王。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     色界十八天
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    由欲界而上，有色界焉，以其但有色身，而無男女之欲也。自下至上，共十八天。一梵眾天、二梵輔天、三大梵天（此三天，名為初禪，每過一劫，亦有火災壞之）、四少光天、五無量光天、六光音天（此三天，名為二禪，每過七劫，則有水災壞之）、七少淨天、八無量淨天、九遍淨天（此三天，名為三禪，每過六十四劫，則有風災壞之）、十福生天、十一福愛天、十二廣果天、十三無想天（此四天，至下色究竟天，共九天，通名四禪，為三災所不及）、十四無煩天、十五無熱天、十六善見天、十七善現天、十八色究竟天（此五天，又名五不還天）。此十八天，皆修梵行，及禪定福樂，但其間大小深淺不同耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕色究竟天之上，有摩醯首羅、威權至尊，為娑婆世界之主，統攝萬億他化天、萬億化樂天、萬億兜率天、萬億夜摩天、萬億忉利天、萬億四王天、萬億日天子、萬億月天子，為欲界諸天所不得聞名，不得見形者也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     無色界四天
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    由色界而上，復有四天。一空無邊天，二識無邊天，三無所有天，四非想非非想天，以其但有定果色，而無業果色，故通號之為無色界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此三界之極頂也，非想非非想天，壽至八萬四千大劫，然皆不了妙覺明心，故天福一盡，復入輪回。以佛眼觀之，總為未出世之凡夫也。道家所謂三界，乃上中下界也，與此不同。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     附問答二則
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕天者，至尊無對之名，總謂之天，可矣，安得有種種名色？〔答〕人亦號萬物之靈，豈得總謂之人，竟無賢愚貴賤乎？經云：「具五戒者生人中，修十善者生天上」。然五戒十善各有淺深大小之別！故在人道者，其福不齊；在天道者，其福亦不齊也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕二十八天，何天為凡，何天為聖？〔答〕二天唯凡夫住，五天唯聖人住，其餘二十一天，則凡聖同居矣。二唯凡住者，一是初禪大梵天王，二是四禪中無想天人。何以故？蓋以大梵天王，不知六道眾生，皆因自己業力輪轉，但自恃高貴，謂唯我能生一切天地人物，遂起邪見；又無想天中，唯是外道修無想定，以生其中，受五百劫無心之報，自謂涅槃，受報畢已，必起邪見，來生地獄。五唯聖住者，從廣果天以上，無煩無熱等，五淨居天，唯是阿那含三果聖人所住也。其餘二十一天，凡聖同居者，例此可悉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a10">
</a>
<span style="color:#333399">
     「於是訓於人曰」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕「於是」二字，若承「未嘗虐民」句來，則「訓」有止惡之意，為下「諸惡莫作」張本；若承「救人之難」六句來，則「訓」有勸善之意，為下「眾善奉行」張本。帝君所以諄諄垂訓者，夫固以吾輩為人也，而果無愧於人乎？孟子曰：「無惻隱之心，非人也；無羞惡辭讓之心，非人也。」以是言人，人亦難矣。萬物皆備，人何其尊；可帝可王，人何其貴；來無分文，去又空手，人何其貧；美味入喉，俄成糞穢，人何其賤；一一皆從胎中住過，人何其卑；啖盡水陸群生，人何其酷；外面飾以綾羅，中間滿腹矢溺，人何其偽；各各私一妻室，被其驅遣而甘心，人何其奴；漫指藏身之處以為家，人何其小；日堿茯茪站q，夜來無醜不作，人何其羞；今日不保來朝，人何其脆；閻王一呼即去，人何其懦。《阿毗曇論》云：「人字有八義。」《樓炭正法經》云：「閻浮提人，種類差別，合有六千四百種。」然則人字，豈易識哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人說
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人種從光音天來
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《起世因本經》云：「劫初以來，一切人類皆從光音天降。乘空而行，不由母腹。迨食粳米之後，因有筋脈骨髓，成男女之相，淫欲從此生焉。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人為色界天之種，故塑天神之像，皆如人類。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人稟四大而生
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世間不過地水火風四種，人則稟其氣而成形焉。骨肉，地也；涕淚痰涎，水也；暖氣，火也；運動，風也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕就五行論，則多金木而少風，然地可該金木，而少風，則不能運動矣。縱以五臟配五行，而五臟外之軀殼，似反少著落，故五行之說，不如四大之顛撲不破。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人為四生六道之一
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四生者，胎、卵、濕、化也。人類則皆胎生焉。六道者，天、人、修羅、地獄、鬼、畜也。人道則居其次焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人非必定胎生，偶因業緣而胎生，亦非必定為人；偶因業緣而為人耳，所謂李四張三，墮地權時名姓；天宮地府，浮生瞬息家鄉也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人有十時
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《法苑珠林》云：人有十時。一者膜時，二者泡時，三者皰時，四者肉團時，五者肢時，六者嬰孩時，七者童子時，八者少年時，九者壯盛時，十者衰老時。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕前五，以處胎時言；後五，以出胎後言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人面如地形
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《起世因本經》云：南閻浮提，大七千由旬，北闊南狹，故此方人面，還似地形。　　〔按〕北俱盧洲地形方，故人面亦方；東勝神洲地形圓，故人面亦圓；西牛貨洲形如半月，故其人面隆而腦後削。推而論之，鳥棲於木，故羽似木形；獸行於草，故毛如草狀（此亦格物之學）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人有六根六塵六識
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六根者，眼、耳、鼻、舌、身、意也；六塵者，色、聲、香、味、觸、法也；以眼觀色，以耳聽聲，根塵相對，而識存乎其中矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕同一六根也，凡夫用之，則為六情、為六入、為六受、為六愛、為六賊；若菩薩得之，則為六神通矣。不可悟天人以水為琉璃，餓鬼以水為膿血之理乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人須知十二因緣法
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《法華經》云：無明，緣行（無明者，宿生煩惱癡暗也；緣，猶生也；行，即所造之業，謂宿世因愚癡昏暗，所以造業也）；行，緣識（識者，謂初起妄念，欲託母胎也）；識，緣名色（名色者，謂初託胎後，諸根成形也）；名色，緣六入（有此六根，將來必入六塵，故云六入）；六入，緣觸（三四歲時，對塵無知，故僅名觸）；觸，緣受（受者，五六歲後至十二三，能領納前境也）；受，緣愛（愛者，從十四五至十八九，貪著聲色，即起愛心也）；愛，緣取（取者，從二十歲後，貪欲轉盛，馳求不息也）；取，緣有（三界謂之三有，既有善惡境界，來世復有生死）；有，緣生（生者，未來之世，復當生於六道也）；生，緣老死、憂悲、苦惱（老死者，謂未來之世，老而復死也）。無明滅，則行滅；行滅，則識滅；識滅，則名色滅；名色滅，則六入滅；六入滅，則觸滅；觸滅，則受滅；受滅，則愛滅；愛滅，則取滅；取滅，則有滅；有滅，則生滅；生滅，則老死、憂悲、苦惱滅。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕但知身為母之所生，而不知父亦有分者，童稚是也；但知身為天地父母所生，而不知因宿世業緣生者，庸眾是也。余最不喜天生聖人之說，如天果能生聖人，則當常生聖人，既已生堯舜，何為復生桀紂？若不能禁桀紂之不生，則亦不能保堯舜之必出，尚謂天地能生人乎？納妾者，多方求子而無子；私奔者，唯恐有胎而有胎，則生育亦不獨父母之故矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人壽有古延今促之異
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    經云：增劫之時，從人壽十歲後，每過百年，各增一歲，如是增之又增，至八萬四千歲而止。自後每過百年，各減一歲，如是減之又減，至於十歲而極。十歲以還，又復增益，猶之日永日短，循環無已也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕釋迦如來，人壽百歲時出，故成康之世，盈百者甚多，如武王九十三，文王九十七；唐虞之世，在文王前千餘年，又當增十餘歲，故禹壽一百有六，舜壽一百有十，堯壽一百十七。帝嚳在位七十年，壽可知矣。顓頊在位七十有八，視帝嚳復增矣；少昊在位八十四年，視顓頊復增矣；黃帝在位百年，視少昊復增矣；炎帝在位百四十年，視黃帝復增矣。伏羲前有因提紀、循蜚紀、敘命等紀（＊因提紀、循蜚紀、敘命紀：屬於十紀。古代傳說，自天地開闢，人皇以來，至春秋魯哀公十四年，積二百七十六萬歲，分為十紀。名目為：九頭、五龍、攝提、合雒、連通、敘命、循蜚、因提、神通、疏訖），至人皇氏，不知幾十萬年，故人皇兄弟九人，合四萬五千六百年；至地皇天皇，又不知若干萬年，故兄弟各一萬八千歲。垂於史冊者，彰灼可考。後儒見幾萬歲之說，以為荒唐，盡行刪去，亦陋矣。當日作史者，垂此必非無本。孔子生衰周，猶及見史氏之闕文，豈唐虞以前之史臣，妄入無稽之語於正史耶？噫！目不見熊，而謂之三足鱉，非物之怪，乃學識未充也。若夫周昭王至今，又閱三千年，又當減三十歲，故目今年高者，類以七旬為上下。博覽群書，方知佛語有驗。韓昌黎《佛骨表》謂上古無佛而壽，後世有佛而夭，豈識正值減劫之際乎？人壽八萬歲時，五百歲而婚嫁。周初之制，三十而有室，今則年未成童，便思少艾，總角稚子，口出穢語矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人身有古大今小之殊
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人壽當減劫時，每過百年，其身短一寸，千年則短一尺。釋迦如來出世時，人身皆長八尺（佛之化身，一丈六尺）。今已過二千餘年，當短去二尺，故今世之人，大抵以六尺為上下。總之壽增，則其身隨時而大；壽減則其身隨時而小。至疾疫災後，壽命愈促，身形愈小，或二？（＊以手度物）手，或三傑手，所可資食，稊稗為上；人發衣服，以為第一；資身之具，皆作刀杖之形（今婦人簪珥已有作刀斧形者）。　　〔按〕有人發隋唐以前古墓，有骨粗大，較今時人骨，長二尺許。嘗考《天人感通記》云：蜀都舊址，本在青城山上，今之成都，乃大海也。昔迦葉佛（＊過去七佛之一，在人壽二萬歲時出世，比釋迦牟尼佛早）時，有人從西耳河（＊古稱葉榆澤。即今洱海，又名西洱海。在今雲南大理縣東）邊回，舟過於此，見岸上有兔，引弓射之。不知兔乃海神也。大怒，遂踏翻其船，而壅沙成地焉。後至晉朝，有僧見地上多裂，掘之，得人骨船底。骨皆長三丈餘，以迦葉佛時，人壽皆二萬歲故也。又嘗讀《孔履記》：孔子之履，當今之官尺一尺三寸，則孔子之足非猶夫今人之足矣。又嘗讀《周禮》云：柯長三尺，博三寸，則昔人之手非猶夫今時之手矣。甚至服物器皿，凡在百年前者，必較大於今人，豈非身形漸小，物亦隨之而小乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人福有古重今輕之驗
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人惟有德，所以有福。壽減之後，一切皆減。其德漸漓（＊薄），其福漸損。略言之，如七寶漸隱沒，五穀漸歉收，衣食漸艱難，容貌漸醜陋，資稟漸昏愚，精神漸衰弱，風俗漸驕慢，六親漸不和，賦役漸繁重，水火盜賊漸熾昌，佛法漸凋廢，善人漸衰殘，真儒漸稀少，謗佛之人漸推崇，富人漸鄙吝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕世俗文詞，有時不驗。若出之內典，則字字有徵。且如三代之時，皆用黃金白璧，動以百雙萬鎰為計，未嘗純用白金（＊銀子）也。至於漢後，乃間用白金（桑宏羊至以白金鑄錢）。而夜光之璧、照乘之珠，小國皆有，非若今時之罕見也。乃今之用低銀者，多和赤銅於內，是銀不足，而繼之以銅也。非七寶隱沒之驗何？（古人所云百金，乃百錠金也。漢文帝云：百金乃十家中人之產。蘇子曰：興師十萬，日費千金。若一金，止作一兩，則漢代中人產，止有十兩之數，而一兵之資糧器械，每日止用銀一分矣，有是理乎？）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    周時田百畝，止當今時二十二畝。此二十二畝之所入，上農夫可食九人。夫古人每食，必至斗米，一人終歲之糧，約今時七十余石，九人當有六百幾十石，是每畝可收米三十石也。余幼時所見聞，吾鄉尚見每畝收脫粟三、四石者，自康熙癸亥年後，凡從前收三石外者，皆不及三石之數矣。非五穀歉收之驗何？（隆萬間，有人修崑山薦嚴禪寺，出其瓦間所塞稻束，猶唐朝故物，其穗長至尺余，計其所收，每畝必有十余石，今之稻穗，不滿四寸矣）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    古者國無十年之蓄，曰「不足」；無六年之蓄，曰「急」。漢唐盛時，尚可比昔年之「不足」，今則求為「急」，而不可得矣。非衣食艱難之驗何？古者王公之貴，下交巖穴；卿相之尊，勞不坐乘，今者甫膺一命，便藐視知交；而皂隸牧圉，有乘軒執蓋者矣。非風俗驕慢之驗何？古者高僧見天子不名，詔書必稱師。唐太宗敘三藏聖教，極意欽崇。玄奘法師示寂，高宗告左右曰「朕失國寶矣」，輟朝五日（見《高僧傳》）。中宗景龍二年，敕高安令崔思亮，迎僧伽大師至京，帝及百僚，皆稱弟子（出《金湯編》及《統紀》）。高宗顯慶元年，敕天下僧尼，有犯國法者，以僧律治之，不得與民同科（出《唐書》）。宋真宗朝，詔天下避誌公禪師之諱，止稱寶公（見《誌公禪師後行狀》，係張南軒父，忠獻公所撰）。宋之太祖、太宗，真、仁、高、孝，皆興隆大法，有時駕臨佛宇，有時問法禁中，為林間盛事。今則士流倨傲，多有見佛像不參，遇高僧不禮者矣。非佛法凋廢之驗何？孔顏立教，止貴躬行，不尚口舌，厚於自治，薄於責人。孟子距辟楊墨，出於萬不得已，譬如大黃巴豆，良醫偶一用之，非日日必需之物。今則白衣小子，止拾幾句謗佛常談，便自謂程朱復出；黃口兒童，但有一種誇大習氣，輒主張道學門庭矣。非真儒稀少之驗何？即此數者，餘可例推。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人死有六驗
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    欲知死後生處，但觀終時暖處。若從下先冷，暖氣歸頂上者，乃果位中人，必出生死；歸眉間額上者，生天道；歸心上者，生人道；若從上先冷，暖氣歸腹者，生鬼道；歸膝上者，生畜生道；歸足底者，生地獄道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人之宿世，或從天上來，或從人中來，或從異類中來，或從修羅、餓鬼、地獄中來，但察其相貌身形，語言動靜，亦可了了皆知。茲因文繁，不及詳載。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a11">
</a>
<span style="color:#333399">
     「昔于公治獄大興駟馬之門」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕于公六句，乃帝君偶舉四則因果，為「欲廣福田」二語張本。「濟人救蟻」是順種福田，「治獄埋蛇」是逆種福田。「治獄」，惡事也，而反興「駟馬之門」，何哉？蓋于公之官守，是治獄之官守，而于公之心地，非治獄之心地也。「駟馬之門」亦興於心地耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人命關天，獄詞最重，略失檢點，悔之無及。吾輩不幸而職司其事，便當刻刻小心，臨深履薄。恍若天地鬼神，瞋目而視我；罪人之父母妻子，呼號而望我。不可立意深文，不可誤聽左右，不可逼打成招，不可潦草塞責，不可恃聰明而臆斷，不可徇囑託而用嚴刑，不可逢迎上官之意，不可但據下吏之文；不可因他端而遷怒，不可乘酒醉而作威。苟非罪當情真，不可動加鞭打；苟非人命大盜，不可輕繫囹圄；嚴反坐之條，以懲誣告；杜株連之累，以安善良。人犯隨到隨審，不使今日守候而復來朝；訟師隨訪隨拏（＊拘捕），勿令構鬥兩家而復漁利。發其議和，所以釋其罪；假以顏色，所以盡其詞。清廉，美名也，當濟之以寬厚；靜鎮，大度也，當輔之以精勤。效蒲鞭之德政（＊蒲鞭：以蒲草為鞭，聊以示辱。謂刑罰寬仁），則竹板務取其輕，而毛節必削。睹牢獄之堪憐，則禁子務懲其惡；而飲食宜時，甯於必死之中求其生，勿於可生之處任其死。其老於我者，常作伯叔想；等於我者，常作兄弟想；幼於我者，常作子侄想。上思何以資祖考，下念何以蔭兒孫。雖借此以度世可也，豈特興駟馬之門乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    慎刑圖（拶（＊擠壓）夾、收禁，更須慎之）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    ｜－－年老　　　　　　　　　　　｜－－人急
   </p>
<p class="MsoPlainText" style="text-indent:24.0pt;">
<span>
</span>
    ｜－－年幼　　　　　　　　　　　｜－－人忿
   </p>
<p class="MsoPlainText" style="text-indent:24.0pt;">
    五不該打｜－－人既打過　　　　　四勿就打｜－－人醉
   </p>
<p class="MsoPlainText" style="text-indent:24.0pt;">
<span>
</span>
    ｜－－有病　　　　　　　　　　　｜－－遠來
   </p>
<p class="MsoPlainText" style="text-indent:24.0pt;">
<span>
</span>
    ｜－－廢疾
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    ｜－－吾怒　　　　　　　　　　　｜－－生員
   </p>
<p class="MsoPlainText" style="text-indent:24.0pt;">
<span>
</span>
    ｜－－吾醉　　　　　　　　　　　｜－－出家人
   </p>
<p class="MsoPlainText" style="text-indent:24.0pt;">
    五且緩打｜－－吾不能處分　　　　四莫輕打｜－－上司人
   </p>
<p class="MsoPlainText" style="text-indent:24.0pt;">
<span>
</span>
    ｜－－吾疑　　　　　　　此「輕」｜－－婦人
   </p>
<p class="MsoPlainText" style="text-indent:24.0pt;">
<span>
</span>
    ｜－－吾病　　　　　　　為輕易意思。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    ｜－－已拶　　　　　　　　　　　｜－－嚴寒酷暑
   </p>
<p class="MsoPlainText" style="text-indent:24.0pt;">
    三莫又打｜－－已夾　　　　　　　三憐不打｜－－令節佳辰
   </p>
<p class="MsoPlainText" style="text-indent:24.0pt;">
<span>
</span>
    ｜－－要枷　　　　　　　　　　　｜－－人方傷心
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    ｜－－重杖　　　　　　　　　　　　　｜－－尊長為卑幼
   </p>
<p class="MsoPlainText" style="text-indent:24.0pt;">
<span>
</span>
    ｜－－佐貳非刑　　　　　　　　　　　｜－－百姓為衙役
   </p>
<p class="MsoPlainText" style="text-indent:24.0pt;">
<span>
</span>
    四禁打｜－－捕役在家　　　　　　三應打不打｜－－工役鋪行為
   </p>
<p class="MsoPlainText" style="text-indent:24.0pt;">
<span>
</span>
    ｜－－傷命處　　　　　　　　　　　　｜－－私用之物
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     徵事
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     決獄平恕（《唐書》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐貞觀元年，青州有謀反者，逮捕滿獄，詔薛仁師覆按之。仁師至，悉去枷杻，與飲食湯沐，止坐其魁首者數人。孫伏伽疑其平反過多。仁師曰：「凡治獄，當以仁恕為本，豈可自圖免罪，知其冤而不救耶？如有忤上意，縱以身徇之，亦所願也。」後敕使問，乃知平反者果枉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕司寇龔芝麓疏云：「從來失出之罪，原輕於失入。今承問各官，引律未協，擬罪稍輕，即行參處。於是各官但顧自己之功名，不顧他人之性命，寧從重擬，而自安之道，在人之死矣。如承問各官，果係徇情枉法，其參處宜也；若止是擬罪稍輕，及平反欠當，宜概免參罰，庶刑官無瞻顧之憂，而獄情可幾明允。」仁哉先生！厥後必昌矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     辨雪冤獄（《金史》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劉肅仕金，有人盜內帑官羅及珠，盜未獲，遂連繫貨珠牙儈，及庫吏十一人，刑部議置重典，肅曰：「盜無正犯，殺之冤。」金主大怒，肅辯之愈力，囚得不死，後封邢國公。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕平反冤獄，人孰無心，但恐觸怒上官，見忌僚佐，是故欲言不敢耳。況乃批逆鱗，蹈虎尾，犯人主之怒乎？劉君其弗可及已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三子皆貴（《勸懲錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明盛吉，為廷尉，決獄無冤滯。每至冬定囚，妻執燭，吉持丹書（＊罪人名冊，古用丹筆書寫，故稱丹書），相對垂淚。妻語吉曰：「君為天下執法，不可濫入人罪，殃及子孫。」視事十二年，天下稱平恕。庭樹忽有白鵲來巢，乳子，人以為祥。後生三子皆貴。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕唐太宗謂侍臣曰：「古者用刑，君為之撤樂減膳。朕庭無常設之樂，然每因此，不啖酒肉。」居官者奈何不知？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     不逮婦女（《不可不可錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王克敬為兩浙鹽運使，溫州解鹽犯，內一婦人同解。王怒曰：「豈有逮婦人行千里外，與隸卒雜處者乎？自今婦女毋得逮。」遂著為令。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕王公一念之仁，所全婦女多矣。由此推之，不特婦人，即老病廢疾、僧尼道士、有體面人，概不可輕逮。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     執法無後（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明季時高郵州徐某，歷官至郡守，清介執法，每差役違限一日，笞五板。有隸違六日，欲責三十。乞貸不可，竟死杖下。其子幼，聞之驚悸死；其妻慘痛，亦自經。徐解任歸，止一子，甚鍾愛。忽病，語其父曰：「有人追我」。頃之，詈（＊罵）曰：「有何大罪？殺我三口！」言訖而死，徐竟無後。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕廉官往往不享，大抵因執法者多耳。徐君當日，豈不自誇信賞必罰哉？卒之三人死，而子亦隨之矣。哀哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a12">
</a>
<span style="color:#333399">
     「竇氏濟人高折五枝之桂」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕濟亦多術矣，饑濟以食，寒畀（＊給予）以衣，病施以藥，窘助以財，暗予以燈，爭鬥勸其和解，愚癡導以智慧，皆濟也。念念有及物之仁，則不特富貴有其權，即貧賤亦有其力矣。　下附徵事（四則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鬻田濟人（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明饒裳，豫章人也，途中見有鬻妻遠方，而泣別者，問其所需，棄田與之。歲大比，主司夢金甲神曰：「爾何不中棄田之子乎？」乃檢一遺卷，中第三名，即公也。及宴鹿鳴，乃知其故。三子景暉、景曜、景暐，相繼登第。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕田產資財，世人以之為命者也，而內典比之水中月、鏡中花、夢中寶，何哉？只因目前暫經收管，後來總帶不去耳。今之寫田房契者，必曰：「聽憑永遠管業」。嗟乎！產是主人身是客，主尚不能永保其客，客又安能長有其主耶？如必欲將所有帶去，亦有帶之之法，莫若作善布施，造人天福德之身，則安富尊榮，依然仍在。明乎此，則饒公之棄田也，乃其所以置產也。人能如此置產，即謂聽憑永遠管業，亦無不可。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     免死得元（《感應篇箋註》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    河南潘解元，附二友入省鄉試。寓有神相，密語二友曰：「潘君將有大難，須急避之」。二友遂託言寓小，各贈二金，使另覓寓。潘隨借一小寓。夜於水次，見一婦投水。詢之，云：「夫買棉花織布，積若干匹，夫出門後，賣得四金，不意皆假銀也。夫歸必見責，故尋死耳。」潘急出袖中四金與之。歸寓乏用，寓主多出詬語，乃借宿於寺。寺僧夢諸神鼓吹下降，云：「試榜已定，奈解元近作損德事，上帝除名，尚未有代」。一神云：「此寺內潘生可。」一神云：「相當橫死，安可作元。」一神將二手摩其面云：「今非解元相乎？」僧默識之，厚加款待。試畢，往二友寓謝，相士一見大驚，曰：「公作何陰德，成此異相？今首魁多士矣。」榜發果然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕作一善事，須是若決江河，沛然莫禦，方能成就。潘君若算到自己進場盤費，未有不廢然中止者，唯其但知有人，不知有己，所以費止四金，免一橫死，而復得元也。猶憶己巳年冬，余在澄江應小試，時有門斗朱君玉者，失去他人所寄之金，幾不欲生。余聞惻然，欲助其少許，苦於資糧告匱，不果。未幾，余即歸崑，迨文宗發長洲覆案，余已列在第二。然但有坐號而無姓名，人皆莫識。余遂以覆試不到除名，此時崑邑實無長洲案，有之者唯朱君玉。朱與余又不甚相識，初不知第二坐號即余也。向使當日不顧自己盤費，稍助其資，彼於感恩之下，必以覆案示余，余亦不至除名，復閱二年而始遇矣。蓋觀於潘而益愧云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     蠲（＊同捐）租得第（彙纂《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    華亭士李登瀛，家貧，僅田二畝。佃戶以疾荒其產，賣子償租。李知之，惻然曰：「爾以病故，不能治田，非汝咎也。我雖貧，尚能自存，奈何使爾父子離散？急取銀去贖爾子歸。」其人以主家不肯為慮。李曰：「我貧儒，且讓汝租；富家大室，亦知積德。我當為爾言之。」遂與同往，因得贖歸完聚。佃戶日夜禱祝。康熙甲子，李登賢書，乙丑聯捷。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕哀哉農也！終歲勤動，無時得暇；合家勞苦，無人得安；千倉萬倉之粟，皆從其肩上而來；千坑萬坑之糞，皆從其肩上而去；或忍饑而戽（＊汲水農具）水，或帶病而力耕；背則日暴雨侵，腸則千回萬繞。一至秋成之候，田中所收，盡償租債；四壁依舊蕭然，八口仍無聊賴。非仁人君子，目擊而心傷者乎？昔諸景陽，聞佃戶死喪，必涕出助之；丁清惠公待佃戶如父子；陸平泉先生，凡遇壽誕，佃戶必免米若干，加爵則又免，得子得孫則又免，所以貧佃感恩，租稅反不虧空。彼錙銖必較者，一時自為得計，豈知冥冥中，復有操大算盤者，起而盡削其祿乎！觀於李君，則二畝之所收多矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     逆旨害民（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    淳熙初，司農少卿王曉，嘗以平旦，訪給事中林機。時機在省，其妻，曉侄女也，垂淚訴曰：「林氏滅矣。」驚問其故。曰：「天將曉，夢朱衣人持天符來，言上帝有敕，林機逆旨害民，特令滅門。遂驚寤，今猶仿佛在目也。」曉曰：「夢耳，何足患！」因留食。待林歸，從容叩近日所論奏。林曰：「蜀郡旱，有司奏請十萬石米賑濟，有旨如其請，機以為米數太多，蜀道難致，當酌實而後與，故封還敕黃，上諭宰相云：『西川往復萬里，更待查報，恐於事無及，姑與半可也。』只此一事耳。」妻泣告以夢，機不自安，尋以病歸，至福州卒，二子亦相繼夭，門戶遂絕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕天為民而立君，君為民而設官。民者，國家之赤子，而社稷之根本也。縱使君言不當賑，而且猶當言賑；君言當濟以少，而臣猶當言多；君言賦額不可虧，而臣猶當議減。如此謀國，方為盡忠。其福及蒼生，正其流芳百世。雖壽考康寧，子孫榮盛，不足報其功也。苟或君言催科當緩，臣偏曰國用難濡；君言民已困而當通變，臣偏言額已定而難紛更。如此舉動，名為諂諛，名為逢迎，名為戀官而保妻子。其為民斂怨，正其為國招尤。雖身遭投竄，門戶滅絕，豈足償其罪哉？覆轍昭昭，前車不遠。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a13">
</a>
<span style="color:#333399">
     「救蟻中狀元之選」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕宋郊一事，人以其功小報大，輒疑之，不知此特以蟻視蟻、以狀元視狀元耳。若論究竟，則當日所救之蟻，不下數萬。後世感恩圖報者，亦不下數萬，豈一狀元可竟其福乎？若乎狀元，不過身外虛名耳，三寸氣斷，安在其為狀元也？反謂報之太奢，過矣。竹橋渡蟻，救之於水也。然蟻之致死，不止於水。所救之法，亦不止竹橋。且如奴婢之殺蟻也，以湯火，其法，在理而諭之，勢以禁之而已；貓犬之殺蟻也，以誤啖聚蟻中之魚肉骨，其法，伺酒食既畢之後，作速掃地，使葷腥不沾於土而已；焚化紙帛之殺蟻也，多在暑月，其法，當掃一淨地，先以冷灰作基而已；點茶之殺蟻也，多在地上，其法，受之以盆而已；灶上之多蟻也，以近腥羶而穴其下，其法，宜於作灶時，純用石灰布地而已。舉一反三，在茲數者。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     救蟻延齡（《福報經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛世有一比丘，得六神通，見其小沙彌，七日當死，因教其歸省父母，至第八日來，蓋欲其死於家也。至八日果來。因入定察之，乃於歸路時，見有聚蟻穴孔，將為流水沖入，急脫袈裟擁之，蟻得不死故也。後壽至八十，證羅漢果。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人之壽夭，有定有不定，顏淵之死，伯牛之亡，此受決定果也；文王之百歲，武王之九十，此受未定果也。天人之遇小五衰、大五衰，亦然。又以四天下言之，三洲多有未定果，唯北俱盧洲，則純受決定果。沙彌之益算，當屬未定果耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     蟻王報德（《古史談苑》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吳富陽董昭之，過錢塘江，見一蟻走於水中蘆上，欲救之入舟，舟中皆不可，乃以繩繫蘆於舟，蟻得至岸。夜夢烏衣人謝曰；「吾是蟻王，不慎墮江，蒙君濟拔。後有急難，可來告我。」歷十餘年，昭之以盜誣入獄，思及蟻王之夢，而欲告無由。一人曰：「何不於地上取兩三蟻，置掌中而告之。」董如其言，夜果夢烏衣者曰：「急投余杭山中，可免於難。」覺而逃之，遇赦得免。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕活活一龜，不識自己之生死；所存朽甲，反知他姓之吉凶。此種事理，雖聖人亦有所不知，而何惑乎蟻王之報德？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a14">
</a>
<span style="color:#333399">
     「埋蛇享宰相之榮」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕龍有四毒：有齧而死者，有觸而死者，有見而死者，有聞聲而死者。蛇亦如之。叔敖所遇之蛇，當是有見毒者耳。然據楚中人云，彼處兩頭蛇，至今尚有。身黃色，長尺許，其行可進可退，多如蚯蚓。見之初不為害，想別一種類耳，否則物類隨時變易，如上古禽獸能作人語，今則不能之類。心中含毒者，多作蛇蠍蜈蚣，惟有慈心之人，毒不能害。不然，彼以毒來，吾亦以毒往，是一蛇之外，又添一蛇矣。吾縱不能化蛇，豈可反為蛇化乎？蛇為害人之物，故埋之不使人見。苟充其類，則凡為人害者，皆可作蛇觀。除殘禁暴，是埋兩足之蛇；改往修來，並埋自心之蛇矣。自「于公治獄」至此，乃帝君舉行善得福者示人耳。一人行善得福，則盡人皆然矣。譬如樹果，嘗一而甘，何須枝枝皆啖。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     方便行殺（《大寶積經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    然燈佛時，有五百賈人，入海採寶。內一惡人，善知兵法，甯停F盜，欲盡殺五百人而取其寶。而五百人皆不退菩薩，殺之者得無量罪，當久墮大地獄。時彼眾中，有一導師，名曰大悲，預知其意，因私念言：若殺此一人，吾當自墮惡道；若不殺此人，則五百善人當受其害，而彼惡人仍世世墮於地獄；吾若明告眾人，又累五百人共發惡念，亦當受苦。於是生憐憫心，寧自受罪，而刺殺之。佛言：「導師，即吾身是；五百賈人，即賢劫中五百菩薩是。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此所謂見機得殺也。然必先有寧自受罪之心，而後可行此種方便。否則既欲貪其功，又欲辭其罪，此念已不可問矣，何福報之有？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     斃蛇抵命（《現果隨錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我邑故宗伯顧錫疇，在溫州，為副將賀君堯所殺。未幾，降乩於門人張調鼎家。曰：「吾前生誤殺一蛇，今蛇為賀君堯。前六月十六，已害我於江中。因果應受，可語我兩兒，勿事報仇。」張猶未聞公訃，急遣人至溫訪之。時太倉吳國傑在溫，宴公於江心寺，明晨報公被害。廣遣漁人覓屍，無有。夜夢公立水中曰：「我前世為天臺僧，擊斃一蛇，今抵其命。承君厚意，以前世為我徒孫故也。但向某灣尋之，即得矣。」如言復覓，果得屍。扶櫬歸崑葬焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕公前世為天臺僧，後世位至宗伯，且文章節義，俱卓卓可傳。然猶難免斃蛇之報，況來歷萬不及此者乎？世之殺蛇者，勿徒以叔敖為藉口也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a15">
</a>
<span style="color:#333399">
     「欲廣福田須憑心地」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕此句乃一篇綱領，上述因果之事，此明因果之理。心地是因，福田是果。世儒不信因果，由於未能理會儒書耳。故論及余慶餘殃之說則信，談及因果即不信，猶之但能呼日，而不知其即為太陽也。信因果者，其心常畏，畏則不敢為惡。不信因果者，其心常蕩，蕩則無所忌憚。一人畏而行一善，萬人即增萬善；一人蕩而造一惡，萬人即增萬惡。故曰：人人知因果，大治之道也；人人不信因果，大亂之道也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    福田心地圖：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    ｜——報恩田－父母師長和尚
   </p>
<p class="MsoPlainText" style="text-indent:24.0pt;">
    三種福田｜——功德田－佛菩薩賢聖僧
   </p>
<p class="MsoPlainText" style="text-indent:24.0pt;">
<span>
</span>
    ｜——貧窮田－饑餓困厄人畜
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二種八福田：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛　——｜　　　　　　｜——廣置義井
   </p>
<p class="MsoPlainText" style="text-indent:24.0pt;">
    法　——｜　　方便——｜——建造橋梁
   </p>
<p class="MsoPlainText" style="text-indent:24.0pt;">
    僧　——｜　　　　　　｜——平治險路
   </p>
<p class="MsoPlainText" style="text-indent:24.0pt;">
    父母——｜——敬田——｜——孝養父母
   </p>
<p class="MsoPlainText" style="text-indent:24.0pt;">
    師僧——｜　　　　　　｜——恭敬三寶
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    貧窮——｜　　　　　　｜——給事病人
   </p>
<p class="MsoPlainText" style="text-indent:24.0pt;">
    疾病——｜——悲田——｜——救濟貧窮
   </p>
<p class="MsoPlainText" style="text-indent:24.0pt;">
    畜生——｜　　　　　　｜——設無遮會
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世間七事不齊皆由心造：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    壽短　　願他身死，殺害眾生，建造淫祠
   </p>
<p class="MsoPlainText" style="text-indent:24.0pt;">
    壽長　　憐憫一切，戒殺放生，寧靜惜福
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    多病　　惱害眾生，不恤病苦
   </p>
<p class="MsoPlainText" style="text-indent:24.0pt;">
    少病　　禮拜三寶，惠施醫藥
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    醜陋　　瞋恚鬥諍，遮佛光明，笑人醜陋
   </p>
<p class="MsoPlainText" style="text-indent:24.0pt;">
    端正　　忍辱柔和，修造佛像，以食施人
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無威德　　他物生妒，不能修福
   </p>
<p class="MsoPlainText" style="text-indent:24.0pt;">
    有威德　　不懷嫉妒，誠信不欺
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    卑賤　　驕己淩人，負他財物，薄視僧尼
   </p>
<p class="MsoPlainText" style="text-indent:24.0pt;">
    尊貴　　信奉三寶，力行善事，處己謙和
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    貧窮　　慳吝不施，常行竊盜
   </p>
<p class="MsoPlainText" style="text-indent:24.0pt;">
    富饒　　性喜惠施，不負他財
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惡智　　親近惡人，讚揚惡法，吝法不說
   </p>
<p class="MsoPlainText" style="text-indent:24.0pt;">
    善智　　修習智慧，親近沙門，受持正法
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十惡所感正報餘報圖（十惡正報即是三途，若生在人中，則如下文所感二種輕報耳）：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    ｜——殺｜——多病
   </p>
<p class="MsoPlainText" style="text-indent:24.0pt;">
<span>
</span>
    ｜　　　｜——短命
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜　　　｜——貧窮
   </p>
<p class="MsoPlainText" style="text-indent:24.0pt;">
    身三惡業｜——盜｜——共財不得自在
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜　　　｜——妻不貞良
   </p>
<p class="MsoPlainText" style="text-indent:24.0pt;">
<span>
</span>
    ｜——淫｜——得不隨意眷屬
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜——妄言｜——多被誹謗
   </p>
<p class="MsoPlainText" style="text-indent:24.0pt;">
<span>
</span>
    ｜　　　　｜——為他所欺
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜——綺語｜——言無人受
   </p>
<p class="MsoPlainText" style="text-indent:24.0pt;">
    口四惡業｜　　　　｜——語不明了
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜——兩舌｜——眷屬乖離
   </p>
<p class="MsoPlainText" style="text-indent:24.0pt;">
<span>
</span>
    ｜　　　　｜——親族弊惡
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜　　　　｜——常聞惡聲
   </p>
<p class="MsoPlainText" style="text-indent:24.0pt;">
<span>
</span>
    ｜——惡罵｜——言多諍訟
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜——貪｜——心不知足
   </p>
<p class="MsoPlainText" style="text-indent:24.0pt;">
<span>
</span>
    ｜　　　｜——所求闕絕
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜——瞋｜——人求長短
   </p>
<p class="MsoPlainText" style="text-indent:24.0pt;">
    意三惡業｜　　　｜——被他惱害
   </p>
<p class="MsoPlainText" style="text-indent:24.0pt;">
<span>
</span>
    ｜
   </p>
<p class="MsoPlainText" style="text-indent:24.0pt;">
<span>
</span>
    ｜　　　｜——生邪見家
   </p>
<p class="MsoPlainText" style="text-indent:24.0pt;">
<span>
</span>
    ｜——癡｜——其心諂曲
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二十七種善惡果報：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    豪貴——禮事三寶
   </p>
<p class="MsoPlainText" style="text-indent:24.0pt;">
    大富——布施
   </p>
<p class="MsoPlainText" style="text-indent:24.0pt;">
    長壽——持戒
   </p>
<p class="MsoPlainText" style="text-indent:24.0pt;">
    端正——忍辱
   </p>
<p class="MsoPlainText" style="text-indent:24.0pt;">
    勤修——精進
   </p>
<p class="MsoPlainText" style="text-indent:24.0pt;">
    明達——智慧
   </p>
<p class="MsoPlainText" style="text-indent:24.0pt;">
    聲清——歌詠三寶
   </p>
<p class="MsoPlainText" style="text-indent:24.0pt;">
    潔淨——慈心
   </p>
<p class="MsoPlainText" style="text-indent:24.0pt;">
    不淨——豬
   </p>
<p class="MsoPlainText" style="text-indent:24.0pt;">
    慳貪——狗
   </p>
<p class="MsoPlainText" style="text-indent:24.0pt;">
    狠戾——羊
   </p>
<p class="MsoPlainText" style="text-indent:24.0pt;">
    輕躁——獼猴
   </p>
<p class="MsoPlainText" style="text-indent:24.0pt;">
    腥臭——魚鱉
   </p>
<p class="MsoPlainText" style="text-indent:24.0pt;">
    含毒——蛇
   </p>
<p class="MsoPlainText" style="text-indent:24.0pt;">
    無慈——虎狼
   </p>
<p class="MsoPlainText" style="text-indent:24.0pt;">
    顓愚——不教他
   </p>
<p class="MsoPlainText" style="text-indent:24.0pt;">
    瘖啞——謗毀人
   </p>
<p class="MsoPlainText" style="text-indent:24.0pt;">
    下使——負債不還
   </p>
<p class="MsoPlainText" style="text-indent:24.0pt;">
    醜黑——遮佛光明
   </p>
<p class="MsoPlainText" style="text-indent:24.0pt;">
    生麋鹿中——驚怖人
   </p>
<p class="MsoPlainText" style="text-indent:24.0pt;">
    生在龍中——喜調戲
   </p>
<p class="MsoPlainText" style="text-indent:24.0pt;">
    身生惡瘡——鞭撻眾生
   </p>
<p class="MsoPlainText" style="text-indent:24.0pt;">
    人見歡喜——見人歡喜
   </p>
<p class="MsoPlainText" style="text-indent:24.0pt;">
    常遭縣官——籠繫眾生
   </p>
<p class="MsoPlainText" style="text-indent:24.0pt;">
    短小——輕蔑人
   </p>
<p class="MsoPlainText" style="text-indent:24.0pt;">
    醜陋——喜瞋恚
   </p>
<p class="MsoPlainText" style="text-indent:24.0pt;">
    無知——不學問
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     福田心地說
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     有果無用
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    錦繡滿箱，而所穿不過布素；金銀滿櫃，而適口僅免糟糠，可以安閒矣。必欲勞筋疲骨，可以快樂矣。但見終日愁眉，此有福而不能受用也；由於宿生布施之時，不能發至誠心、歡喜心耳；否則或因人之勸，而勉強一施耳；不然，或既施之後，旋生悔心耳。（意本《彌勒所問經》）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     有用無果
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蓽門圭竇之人，而常居人之華堂大廈；疏食菜羹之子，而輒啖人之海錯山珍。此有受用，而非其福也。由於宿生，自己不能布施，但知勸人作福耳，否則或見人布施，為之歡喜讚歎耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     先富後貧
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《業報差別經》云：「若有眾生，因勸布施，後還追悔，以是因緣，先富後貧。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     先貧後富
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    復有眾生，因勸少施，施已歡喜，生在人間，先貧後富。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     勞而致富
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    富有富之因，勞亦有勞之因。如經言：齋僧者，必得大富。此定理也。若使請僧到家，使僧奔走往來而後就食，則後世雖享大富，必以勞苦得之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     逸而得富
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若其送食至庵院，使眾僧安然得食，則其福報，必生天上人中，享自然之快樂。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     貧而能施
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    經又云：「復有眾生（必言眾生，不言人者，人止說得一件，眾生則該舉六道矣），先曾布施，不遇福田，流浪生死。在於人道，以不遇福田故，果報微劣，隨得隨盡，以習施故，雖處貧窮，而樂行施。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     富而不施
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    復有眾生，未曾布施，遇善知識，暫一行施，值良福田，以田勝故，資生具足，先不習故，雖富而慳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     施多福少
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《菩薩本行經》云：「若有眾生，不能至心施，不能以恭敬心施，不能以歡喜心施，或貢高自大而施，或受施者，信邪倒見，譬如耕於薄地，下種雖多，所收甚少。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     施少福多
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又云：「若布施之時，能以歡喜心與，恭敬心與，清淨心與，不望報與，或所與者值菩薩聖僧，如彼良田下種，雖少，所收甚多。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     同憂異果
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《法苑珠林》云：「如有二人，一貧一富，見乞者來，俱懷憂悶，其有財者，懼有求索；其無財者，因己不能作福，而自憂惱。後來貧而愁者，生天人中。富而愁者，生餓鬼中。愁悶雖同，受報則異。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     異壽同果
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人壽數千歲時，受持五戒十善者終其身，與人壽數十歲時，受持五戒十善者終其身，其福等無有異。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     為惡善終
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    為惡而得善終者，今生之惡果未熟，前生之善果先熟也。昔有一人，七世殺羊，而不墮三途，過是以後，所殺之罪，一一償之（見《大藏一覽》）。凡惡人得福，皆作是觀。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     為善惡終
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    為善而或惡終者，今生善果未熟，前生惡果先熟也。然又有見為惡終，而實非惡終者，如牧牛小兒，採華供佛，中路被牛觸死，其神即生忉利天（出《譬喻經》）。獼猴見僧而喜，戲披袈娑，失足墜岸而死，其神即生天上是也（見《經律異相》）。總之，因作善而死，未有不得善報，特一時肉眼不識耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     身樂心不樂
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    修福凡夫，今生事事如意，可謂身樂矣。然不知出世，未脫輪回，終不免三惡道之憂。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     心樂身不樂
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    羅漢已斷後有，可以永別三途，長辭六趣，心甚樂矣。若使未嘗修福，則其一切供養，亦不能如意。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     大施小福
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《般若經》云：「若菩薩但捨財寶七珍，不發心成佛，救度一切眾生，雖經琲e沙劫，得福猶少。」（非真少也，特較之發心成佛，則為少耳）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     小施大福
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    經又云：「若菩薩布施時，能回向無上菩提，救度十方一切，雖少行施。獲福無量。」（二則與前「施少福多」，各自一意）。心地至成佛，無以復加矣。福田至成佛，亦無以復加矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     吾遇順境正當修福
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人遇順境，當自念曰：「吾家富足，宿生定從布施中來，今世愈當濟人利物。吾身無病，宿生定從慈悲中來，今世愈當戒殺放生。」譬諸燈焰明時，即當繼以膏油也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     吾遇逆境亦能植福
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若遇逆境，當自念曰：「吾之困厄，乃宿業所招，若能順受，債斯償矣。不特此也，吾若貧窮，常願天下皆富饒；吾若多病，常願天下皆康強；吾遇鬥諍，常願天下皆和諧；吾若昏愚，常願天下有智慧；吾若六根不具，常願天下皆得相好」。每逢一種患難，即願未來之世，救度此種患難之人，豈非煩惱即是菩提，毒藥翻成甘露哉？不知植福者，反此。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     他人作善我能受福
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    彼善未成，從而勸勉，是以勸導生福也。彼善既成，助其歡樂。是以隨喜生福也。揄揚其美，令人效法，是以讚歎生福也。推之天上天下，古往今來之善，無不可為吾造福者。所以普賢菩薩發十大願，其第五願則云：隨喜功德。上而諸佛菩薩，多生多劫所修之福，下而四生六道，一毫之善，無不讚歎隨喜。夫然後盡虛空界之福，皆其福也。其所以為普賢大士也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     他人作惡我亦受福
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惡事未成，力能勸止，福在吾矣。惡事既成，愁憂不樂，福在吾矣。惡未播揚，多方隱諱，福在吾矣。惡既播揚，用以垂戒，福在吾矣。惡及於吾，吾能忍受，福在吾矣。惡及於人，勸人忍受，福在吾矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     下附徵事（五則）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     五里銅盆（《雜寶藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    拘留沙國，有惡生王，見一金貓，從園堂東北，入西南角，命掘之。得銅盆三重，滿中貯錢，五里內皆如是。王甚疑怪，問尊者迦旃延。答曰：「過去九十一劫前，有佛出世，號毗婆尸（即莊嚴劫千佛中，第九百九十八佛）。其佛涅槃後，有比丘乞食，置缽於路，而告人曰：『若人以財，置此堅牢藏中，一切王、賊、水、火所不能奪。』時一貧人，聞而踴躍，適有賣薪錢三文，取以布施。去家五里，步步發歡喜心。到門欲入，復遙向僧頂禮發願。時貧人者，今王是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛在舍衛國，有一婦人，至心施一缽飯，佛記其福甚多。其夫心中自疑，以為豈有一飯而福如是者。佛呼而問曰：「汝見尼拘陀樹高幾許耶？」答曰：「高四、五里，每歲下實數萬斛。」又問其核大小。答曰：「僅如芥子。」（此樹天竺國有）。佛言：「地是無心之物，下一芥子種，尚能每歲收數萬斛果，何況人是有心之物，能至誠奉一缽飯與如來耶？」夫婦二人，遂心開意解。末世薄福人，眼孔甚小，聞五里銅盆之說，安知不作缽飯之疑耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     一月布施（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛國有一貧家，施一穗蒲萄於比丘，比丘曰：「汝已一月施矣。」貧人曰：「吾止一穗耳，何言一月？」比丘曰：「此一穗蒲萄，一月前已有布施之念，念念不斷，非一月何？」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕布施之事，或可偶斷，布施之心，不可暫斷，必其念念相續，方能培植菩提種子。庵院盞飯，利人最多，使彼不覺不知，日日供養三寶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     指上植福（《譬喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔有長者，名阿鳩留，不信有後世，一日經過險道，三四日不見水草，適欲餓死。遇一樹神，告之饑渴。樹神即於指端，化出飲食，濟其同伴。長者即問：「尊神有何福德，指能如是。」神言：「吾於迦葉佛時，本一貧人，琠颿高钂i鏡，見沙門乞食，必舉右指，示其有齋之處。如是非一，故今生受用，皆賴此指。」長者心悟，大修布施，日飯多僧。後生第二天，為散華天人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕無智之人，有財不能作福；有智之人，無財亦能作福。能學樹神之指，則他人之財，皆可為吾用矣。指示於人，福田從手而廣；讚歎勸勉，福田從口而廣；奔走效力，福田從足而廣。自顧吾之耳、目、手、足，無不可作福者，大矣哉！佛法之利人也。凡夫豈有此智慧乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     身小聲宏（《賢愚因緣經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    波斯匿王，引兵過祇洹，聞一比丘誦經，其音甚妙，稽首白佛，願得相見，施十萬錢。佛言：「當先與錢，然後可見。王若先見，決不施錢。」王遂施之。見此比丘，形極醜惡，倍復短小，果生悔心。問佛因緣，佛言：「迦葉佛涅槃後，爾時有王，起一塔廟。四臣督工，其一懈怠，國王責之。臣遂憤曰：『此塔太大，何時當成？』由此怨言，五百世中，形極短小。工既成後，隨施一寶鈴於塔，故五百世音聲極妙。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕六根所造之因，善惡迭用，故其所受之果，苦樂互沾。昔有人宿海上山內，見一人光焰非常，面貌端正，以天樂自娛，獨其口似豬口。問其故，乃宿生修福之人，止因坐犯口過，常言穢褻語耳。籲，可畏哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     十粒除貧（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隋終南山釋普安，聖僧也。所至輻輳，競欲設齋。一日至大萬村，有田遺生者，家徒壁立，四女衣不蔽形。長女名華嚴，年已二十，自顧毫無他物，止有粗布二尺，痛念赤貧，無由作福，仰屋而悲，偶見梁上孔隙中，有亂禾一團，取下視之，得黃粟十粒，磨去枇糠，並前粗布，擬欲施僧。而又自顧無衣，不能出門，乃於黑夜，匍匐而往。以布遙擲僧房，而以十粒粟親手放飯桶內，默祝云：「吾以前世慳貪，乃受苦報，今於佛前，求哀懺悔，以此微物，供養眾僧。若吾貧窮業報，從今已盡，願甑中所炊之飯，皆變黃色。」乃掩淚而返。明晨見甑中所炊五石米飯，其色盡黃。既而察知其故，眾共嗟歎。於是好義者，各以財物濟之，而是女遂出家學道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕雖尺布粒粟耳，而在田氏女，則為竭盡施矣。宿生之業，安得不從此而亦竭耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a16">
</a>
<span style="color:#333399">
     「行時時之方便，作種種之陰功」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕下文逐事勸勉，此乃撮總提綱，皆培植心地事。時時種種，拆開不得；方便陰功，亦拆開不得。方便之行，而欲時時無間；陰功之作，而欲種種無遺。以世情言之，必不可得之數也；若通以佛法，竟絕無難事。視其力之所能，則勇往為之；力所不能，唯有先發宏願，俟之他生後世而已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     論發願
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     世間善願
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若在朝廷，願君恩周海宇；若在草野，願人永享太平。見人父子，願其慈孝；見人兄弟，願其友恭。自得飲食，願天下之饑者皆飽滿；自得衣裳，願天下之寒者皆溫燠。越歷市廛，願在在家盈戶足；經行阡陌，願年年雨順風調。見人渡江河，願其無風波之患；見人越險阻，願其無蛇虎之傷。遇貧窮，願其富厚；聞疾苦，願其康強。見人之得，如己之得；見人之失，如己之失。如是念念不絕，何難以四海為一家，合萬物為一體乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此特世間之善願耳。何則？以其唯知有一生，而不知有多生也。但患今世力之不及，而不知他生後世，有願必遂也。且其所願，止在人道，而不能及天仙、地獄、鬼、畜也。不僅如是，縱令所願事事如意，六道皆蒙其惠，亦不過人天小果，未能拔去一切生死之根也。是故大智慧人，不可不發出世宏願。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     出世宏願
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生無邊誓願度，煩惱無盡誓願斷，法門無量誓願學，佛道無上誓願成。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此菩薩四宏誓願也，每句中包無量妙義。人能體會四語，使行、住、坐、臥中念念不絕，是亦菩薩而已矣。經云：「修行不發菩提心，譬如耕田不下種，縱刻刻發世間善願，經於琩F劫，不如暫時一發菩提心也。」　　附證
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三童發願（《阿闍世經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    過去無央數劫前，有佛出世，號一切度如來。時有豪貴家三小兒，各以一珠供佛，一兒曰：「吾欲如佛右面北丘。」一兒曰：「吾欲如佛左面比丘。」一兒曰：「吾欲如中央之佛。」佛言：「發願如佛者，即吾身是。發願如左比丘者，即舍利弗是，發願如右比丘者，即目連是。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     號同古佛（《涅槃經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世尊於無量無邊琲e沙劫前，聞古釋迦文佛說《涅槃經》，自賣其身，遍求香華，用以供佛，因得聞《涅槃經》中一偈，乃發願云：「願我來世成佛，亦同此號。」是故今日如來，亦號釋迦文。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     發願先度（《金剛經解》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世尊又於無數劫前，作忍辱仙人。在山中坐，遇國王出獵，問獸何往。仙人自念，若實告，則害獸，不實告，則妄語，沈吟未對。國王怒，斫去一臂。又問，如初。復斫去一臂。因發願云：「異時我成佛，當先度之，勿使世人效彼為惡。」後釋迦成道，首度憍陳如比丘，即當時國王也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     四十八願（《大阿彌陀經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    阿彌陀佛於那由他劫前，為法藏比丘，發四十八種大願，謂「我若成佛時，當得清淨寶剎，妙麗莊嚴。十方眾生，有願生吾國，稱我名號者，臨命終時，吾當遣化佛菩薩迎之，使彼蓮華化生，得不退轉。」是故今人若能一心念佛，無不往生極樂國者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     有願易度（《經律異相》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛世有一聚落，恣行邪見，不從佛教，乃遣目連往，則傾心向化。佛言：「此輩與目連有緣，往劫目連為樵夫，見山中無數聚蜂，飛來欲螫，因戒曰：『汝等皆有佛性，莫興毒害，吾若成道，當度汝等。』由是蜂皆散去，今日此處人，即當日之聚蜂也。因發度彼之念，故今世一往即化。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     發心即勝二乘（《智度論》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有一六通羅漢，隨一沙彌於後，負衣缽囊。沙彌心中自念云：「吾當勤求佛果。」羅漢即取衣缽囊自負，使其前行。少頃，沙彌又念：「佛道久遠難成，不如求聲聞果，早自解脫。」羅漢復以囊置其肩上，令其在後。如是再三。沙彌曰：「和尚老悖，何故使吾忽後忽前。」羅漢曰：「吾非老悖，汝前發心求佛，是菩薩中人，位在吾上，自當負囊隨汝。汝又忽慕聲聞，無復度人之念，位在吾下，自當負囊隨我。」沙彌大驚，遂堅意勤求佛果。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《優婆塞戒經》云：「若有人發菩提心，諸天皆大驚喜，以為吾今已得天人之師。」夫但言發心，則未嘗修證可知，然已勝羅漢者，以其有願必遂也。譬如初生太子，雖在繈褓之中，然耄年公卿，亦當恭敬禮拜。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a17">
</a>
<span style="color:#333399">
     「利物利人」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕利物，功足以及物；利人，功足以及人。利及人、物，方不虛生浪死。「利」字，是極不好字面，又是極好字面。非有兩意也。用之以自為，則私；用之以濟世，則公矣。　下附徵事（三則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     碎碑刻碑（《感應篇註》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孫思邈以龍宮方，歷試皆驗，編入《千金方》中，刻碑傳世。有人多印方本，因擊碎其碑，欲以市利，被雷震死。又一人從而再刻之，夢思邈語曰：「汝命無子，因刻《千金方》，當得貴子。」已而果然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕碎碑者唯知自利，刻碑者但思利人，究竟自利者何嘗利，利人者何嘗不利乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     潛消弊政（《皇明通鑒》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宣德間，嘗遣太監到西洋求寶，所費不貲，死者無算。天順時，有上言再遣者，因命兵部項忠，查檢往冊。時劉大夏為郎中，先至庫，匿之，吏無可查，其事遂寢。後項以失冊責吏，劉笑曰：「此弊政也。縱使冊在，猶當毀之，以除其根，尚追問其有無耶？」項悚謝曰：「公陰德動天，此位當屬公矣。」後果官太保、大司馬，子孫屢代貴顯。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕充劉公所為，則世間一應有害於人之文字，皆當毀滅，而小說、春方、謗佛之書，為尤甚。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     小常平倉（《勸懲錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    張乖崖知成都，夢紫府真君招之，語未久，忽報云「西門黃兼濟至」，乃幅巾道人也。真君接禮甚恭。明旦，遣人請至，宛如夢所見。詢之，對曰：「初無善事，惟麥熟時，以錢三百緡收糴，至明年禾麥未熟，小民艱食之時，糶一般升斗價值，在吾初無所損，而小民得濟危急，如是而已。」張公喟然興歎，命吏扶於座而拜之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕常平倉（＊糧食賤時用高價買進，糧食貴時用低價賣出去的糧倉）事，處處皆可仿之，一方沾惠，四境效行矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a18">
</a>
<span style="color:#333399">
     「修善修福」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕世人之所蓄積，有人奪得去，吾帶不去者；有人奪不去，吾亦帶不去者；又有我帶得去，人奪不去者。金銀財寶、家舍田園，此人奪得去，吾帶不去者也。博學鴻才、技藝智巧，此人奪不去，吾亦帶不去者也。若夫吾帶得去，人奪不去者，唯有修善與福耳。修善到極處，能使七祖超升、百神擁護；修福到極處，能使火不能焚，水不能漂。善者福之基，福者善之應。但修福而不修慧，每因享福而造業。但修慧而不修福，又慮薄福而少資。昔迦葉佛時，有兄弟二人，共為沙門。兄持戒坐禪，一心求道，而不布施。弟則修福而常破戒。後釋迦成佛時，兄已得羅漢果，然因未曾修福，食嘗不飽。弟因破戒，生在象中，然余福尚多，雖作畜生，為王所愛，真珠纓絡，常掛其身，食邑至數百戶。故曰：「修福不修慧，象身掛纓絡。修慧不修福，羅漢應供薄。」唯佛稱兩足尊，以其福、慧具足耳。　下附徵事（三則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     廣置義田（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明華亭顧正心，字仲修，父中立，仕至廣西參議。正心好行其德，嘗捐銀十萬四千七百兩，買義田四萬八百畝，散華、青兩縣之供役者，賦役賴以不困。時代巡蒞松，除夕禁爆，有市民犯禁，誤繫正心於獄。見獄中之寒者，給以衣；饑者，給以粟；罪可贖者，代為完納，囹圄幾為一空。又捐貲修葺獄室，往往施恩於不報之地。後兩臺上其事，欽授光祿署丞，從祀鄉賢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕范氏義田，流芳千古，然止及同姓，未必及異姓，田止以百計，未必至四萬有餘。顧君所為，何其邁前人而傑出乎！據其福報，此時定在六欲天宮，飛行自在，享受無極之樂矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     獨成勝舉
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明湖州徐汝輝，富而好施。時杭州重建戒壇，所費不貲，布、按兩司，召富民勸募，汝輝願獨力任之，憲長楊繼宗問故，汝輝曰：「人有子不肖，雖有所積，必屬他人，何如幹此勝事，後世漸漸享用乎？況財為怨藪，吾子無財亦無怨藪，未始非愛之也。」遂以白金千錠獻，兩司共歎其明達，特設席後堂，邀同僚宴之，復以彩帳親送之歸。聞者無不欽慕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《大寶積經》云：「吾不捨財，財將捨我；我今當捨，令作堅財。」徐君已作堅財矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     樂施不倦（浙人面述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明末浙江史某，好善樂施，尤喜齋僧。時有寺僧大成，募盞飯供眾，道經史家門首。史若見飯少，必以己飯足之。如是歷有年所，毫無厭心。一日夫人坐草（＊臨產），見大成步入房中，眾駭異，索之無有。俄而產婦生男，急遣人蹤跡之，而僧已於是日回首矣。遂以大成名之，幼甚聰慧，茹胎齋。及長，文譽日隆，至順治間，大魁天下。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕但行善而不信佛，其所修福，識者目為第三世之怨。何則？以彼第二世享福時，必然造孽，至第三世，決受苦報也。史君原從佛法中來，故雖遇榮華而不昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a19">
</a>
<span style="color:#333399">
     「正直代天行化」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕正者，無邪；直者，無曲；固天之所以為天也。匹夫而能正直，即是順天之化，豈必居位臨民？若欲代天行之，非操有為之權，與得為之勢不可。代天行化，即是贊天地之化育，與天地參。一種人，著力在「行」字，一「行」字中，便有經營謀畫，因時制宜作用。玩（＊玩味）下「慈祥為國」句，則代天行化，似但就卿相言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    在世聰明正直，歿後必為神明，此一定之理。就世俗言，則為超升；若明眼觀之，乃是墮落；以世俗但見第二世，不能見第三世耳。蓋既為神明，必享血食，一享血食，則墮地獄、畜生，直瞬息間事。須於代天行化時，覷破為神之險，汲汲求生淨土，以端其向，時時發宏誓願，以固其基，乃可免於失足之累。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    日望人之為善者，天也；唯恐人之為惡者，亦天也。愚人但見蒼蒼者天，謂是輕清之氣，豈知實有主宰，如四王忉利之日考人間善惡乎？代之烏容已乎？　下附徵事（一則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     檢校善惡（《立世阿毗曇論》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝釋、天王，將至善法堂上，諸天圍繞恭敬。入堂，帝釋升師子座，左右各坐十六天王，其餘諸天，依次而坐。有二太子，一名旃檀，二名修毗羅，是忉利天二大將軍，又坐三十二天王左右。四大天王，依四門坐。時四天王，將世間善惡，奏聞帝釋。若世人受持五戒、八戒及恭敬父母、沙門、師長，布施修福者多，帝釋遂喜，以為將來生天者多，阿修羅少。否則愁憂不樂，故於每月六齋、十齋日，遣飛天神將，巡遊世間，廣察善惡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕世俗謂玉帝有時降臨者，此謬也。天人視下界，污穢異常，離地百由旬外，則臭而難近，所巡察者，特有福鬼神耳。然賞善罰惡，自無纖毫之謬。至於夜摩、兜率以上，其天轉貴，並不理世間之俗務矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a20">
</a>
<span style="color:#333399">
     「慈祥為國救民」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕民者，國之本。本固而後國安，是救民，即所以愛國，愛國即所以忠君也。上句概訓世人，此句獨戒有位者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世人皆稱官府為老爺，何也？蓋聲聲喚醒其為民父母也。父母唯其疾之憂。賦役繁重，民之疾也；盜賊滋多，民之疾也；水旱不時，民之疾也；豪強炙剝、巧吏作奸，民之疾也。有一疾，即有一救之之法。必須盡吾之心，竭吾之力，而後上不負君親，下不負百姓，中不負所學也。則非先使心地慈祥不可也。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     設法救民（《皇明通紀》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明宣宗朝，南直隸巡撫周文襄公忱，愛民如子，理財無出其右。初下車（＊初到任），即問民疾苦，深以蘇、松賦重為憂。乃於大有之年，用官鈔糴米，儲積以備賑濟。宣德八年冬，奏濟農倉法。命下，遂與蘇州太守況鍾、松江知府趙豫、常州知府莫愚，協謀力行。蘇州得米三十萬石，並松、常二州分貯於各縣。其明年，江南旱，蘇、松饑民凡三百余萬，盡發猶不足。忱復思廣為之備。先是，各府秋糧當輸者，糧長里胥，多厚取於民，而不即輸官，逃負者累歲。忱乃於水次置場，擇人總收發運。細民徑自送官，不入里胥手，所費已減三分之一。又三府當運糧一百萬石，貯南京倉，以給北京軍職月俸；解送等費，每石約費六斗。忱與鍾等謀，曰：「彼能南京受俸，獨不可於此受乎？若此處給之，既免勞民，且省費六十萬石，以入濟農倉，農無患矣。」鍾等稱善。於是，請於朝而行之。而蘇州一府，已得米四十萬石，又加以平糴所儲，凡六十余萬石。忱曰：「不獨濟農，凡運輸有欠失者，亦於此給借賠納，秋成如數還官。若民夫修築圩岸，開浚河道，竟計口以給之。」朝廷皆從其議。明年，江南又大旱，令諸郡大發濟農倉賑之。由是田無禾，而民不知饑，前後活人百余萬。正統元年，忱別定「南畿官田斗則」，蘇州一府，遂減秋糧八十余萬石，他州有差。蘇、松三百年來，屈指澤及於民之多者，必認公為第一。而公自視欿然，和易近物，好施出於天性。方外衲子，有所建造，必向公募緣，公從無一拒，或有出於望外者，然公之財用益豐。江南依為福星者，二十餘年。民生其間，何其幸也！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     帝君示敕
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    太倉黃建安，諱立德。見蘇、松困於浮賦，日廑（＊通「勤」）憂思，每晨興禮佛，必叩天禱告，求豁兩郡浮糧，又具呈當事，不遺餘力。人皆笑之。庚寅秋病，入冬漸劇，至十一月晦，已水不沾唇者數日。其夜五鼓，忽夢帝君傳至丹陛，諭曰：「汝數久當告終，因志切減糧，延爾壽算。」遂口授一誥敕。凡三次傳誦，而後記憶。開目驚視，方知身在床褥，而精神忽覺健旺，舊病頓若捐除。乃急起盥手，挑燈磨墨，時家中為送建安之亡妹節母出殯，獨留一老嫗守門，忽見經月臥病之家主，端坐燈前書寫，不勝錯愕。天明後，其表弟郭雉先，同孔爾忠，來問疾，見之，亦復大駭。遂乘肩輿，往鄉送殯，與賓朋酬酢，奔走街衢，毫無倦容，飲食亦忽然如舊。相知者無不以為美談。時建安已七十有七，乃謝絕世事，長齋學佛。又數年，無疾而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕讀「帝君誥敕」，其略云：「咨爾立德，藐焉煢獨。泡影頹齡，發心為三百年積困思甦，矢（＊通「誓」）願普億萬戶窮簷樂利，奚啻蜉蝣之撼泰華，精衛之塞溟滄？雖然，九仞一簣，進由吾往。天地之道，至誠無息，聖賢之功，有進無退。庶幾黽勉，無怠初心。」觀此，則知浮糧一事，原在人為，如人上山，各自努力。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a21">
</a>
<span style="color:#333399">
     「忠主」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕「忠」字，從心，則非貌為恭敬可知。故捍災禦患，忠也；陳善閉邪，亦忠也；奔走後先，忠也；以人事君，亦忠也。若夫君可亦可，君否亦否；民有疾苦，而不上聞；君有恩膏，而不下降；以催科為奉法，以刻竅為精明；此正孟子所謂「吾君不能」者也。烏乎忠？「主」不獨君也，凡吏之於官府，奴之於家長，皆是也。姑錄義仆二人，聊為志感。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鞠躬盡瘁（田叔禾《阿寄傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明淳安徐氏，兄弟析產，伯一馬，仲一牛，季寡婦，得一阿寄，寄年五十餘矣。寡婦泣曰：「馬可乘，牛可耕，老仆徒費吾菜羹。」寄曰：「主謂吾不若牛馬耶？」乃為畫策營生。寡婦悉簪珥，得十二金。寄入山販漆，期年而三其息。又二十年，致產數萬金。為主母嫁三女，又延師教兩郎君，皆娶名家女，賚聘累千金，又援例入太學。見徐氏之族，雖幼必拜，生平未嘗睇視主母。女使雖小，未嘗並立。及病，且死，盡出其巨細帳目，以奉主母曰：「兩郎君可世守之，老奴牛馬之報盡矣。」視其私居，無寸絲粒粟。一妻一子，衣特蔽體而已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕如此存心，如此循分，如此謀畫，雖大賢何以加之？乃竟得之村鄙小民，異矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     主為畫像（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    順治初年，青陽吳六房之仆吳毛，持戒修善，念佛不絕。值左氏兵渡江，舉家避出，獨吳代主守宅，被賊七槍而死。其弟來看，又復醒曰：「我有宿業，當受豬身七次，因齋戒力，以七槍散怨，從此徑往西方矣。」後其主恍惚見彼，前後幢幡，曲躬告曰：「吾吳毛也。緣到天界，偶過此。」言訖不見，主為畫其像，而敬禮焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以七槍易七豬，所謂重報輕受也，結其前案也。以念佛而往生，所謂轉凡入聖也，基其後果也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a22">
</a>
<span style="color:#333399">
     「孝親」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕甚矣！孝之難言也。《詩》曰：「欲報之德，昊天罔極。」我之所以致於親者，其能勝於天乎？古今勸孝書，所在多有，姑述其罕見罕聞者。人而不知有後世，不信有因果，是猶盲而無見，聾而不聞，真天下之窮民，而無告者也。何則？自己不知後世，則亦不知親有後世，而所以欲致其愛敬者，暫矣。自己不信因果，則亦不知親有因果，而所以欲去其苦患者，小矣。余見母雞之伏雛，而嘗惕然自凜也。方其舒翼而護子也，子母甚相愛也，曾幾何時，而次第被殺，子母各不相顧矣。吾輩為人，亦復如是。父子夫妻，方其聚首時，則難割難捨，一到生死分途，則疾病不能相代，罪業亦不能相代。甚有冥間方萬苦千愁，而陽世正歡呼暢飲者矣。錦衾徒在，欲扇枕以無從；雙鯉空陳，臥寒冰而何用？古人云：「孝子不忍死其親，正以吾親實未嘗死耳。」豈特虛設此想乎？佛言：「父母之恩，世莫能報。假令左肩擔父，右肩擔母，大小便利，隨之而下，亦不能報。又使盡世間珍羞（＊同「饈」），供養父母，經琩F劫，亦不能報。」由是觀之，然則佛門之所以報親者，必有道矣。　下附徵事（六則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     五母悲哀（《五母子經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔有沙彌，年七歲，出家得道，自識宿命，因歎曰：「吾之一身，累五母悲惱。為第一世母子時，鄰家亦生，我獨短命，母見鄰子長成，即生悲惱。為第二母子時，我復早夭，母若見人乳兒，即生悲惱。為第三母子時，十歲即亡，母見他兒飲食類吾，即生悲惱。為第四母子時，未娶而死，母見同輩娶婦，即生悲惱。今當第五世，七歲出家，我母憶念，復生悲惱。五母聚會，各說其子，咸增哀苦。吾念生死輪回如此，當勤精進修道。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕父母一生精血，大半為人子耗盡。而懷胎十月，乳哺三年，以及推燥就濕之苦，則為母者尤甚。自顧不肖形骸，遺累於親者甚多，報答於親者甚少。吾從無量劫來，所飲母乳，多於大海之水；大小便利，汙及於親者，多於大海之水；甚至生而不壽，累親哭泣，所出目淚，亦多於大海之水。凡此皆因生死輪回，展轉投胎之故也。縱使世世盡孝，得親歡心，終不若不累其親之為愈矣。孔子謂聽訟猶人，必使無訟；不其然乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     舉國孝養（《雜寶藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無量劫前，有一惡國，名曰棄老，彼王國法，年老即逐。有大臣最孝，密作地室藏之，盡心供養。一日有天神，手提二蛇，問國王言：「能辨二蛇雌雄，保汝國安，不然，吾當滅汝。」王甚憂慮，遍訪在廷，無有識者。大臣私問其父，父言：「置彼細軟物上，其性躁者是雄，性柔者是雌。」即以其言答天神。天神復問：「誰於睡者，名之為寤？誰於寤者，名之為睡？」大臣問父，父曰：「此謂比丘。較之凡夫，名之為寤；比諸羅漢，名之為睡。」天神指王大象，問若干重，眾復惘然。臣歸問父，父言：「置象船上，看船入水若干，而稱大石，以齊其水痕，便知斤兩。」天神又問：「何以使一掬水，多於大海？」臣父傳言：「若能具至誠心，以一掬水，奉施佛僧，及父母困厄病人，受福無窮。海水雖多，不過一劫。」天神化作餓人，連骸拄骨，而來問言：「世有餓人，更慘於我否？」眾莫能對。父言：「人若慳貪、嫉妒，後世墮餓鬼中，百千萬歲，不聞水漿之名，舉動骨節火燃。如此饑火，當勝汝百千萬倍。」天神又化一人，手腳杻械，項復枷鎖，身中出火，舉體焦爛，而來問曰：「世有更苦於我者否？」臣父言：「人若不孝父母，逆害師長，誹謗三寶，後世墮地獄中，一日一夜，萬死萬生，當慘於今百千萬倍。」天神化一女人，端正無比，而來問曰：「世有更美於我者否？」臣父言：「人若敬信三寶，孝順父母，好施忍辱，精進持戒，得生天上，端正殊特，過於汝身百千萬倍。以汝較之，如瞎獼猴。」天神以一旃檀木，四面方正者，問曰：「誰為根，誰為末？」臣父言：「放著水中，根自在下，末自在上。」天神又以二白騲（＊牝馬）馬形色無異者，問曰：「誰母？誰子？」臣父言：「與草令食，若是母者，必讓草與子。」如是數問，一一答之。天神大喜，許以擁護國土。時王大悅，而問臣曰：「汝自知耶？或教汝耶？」臣具以實告，王乃迎養其父，尊之為師。大臣言：「王當普告天下，不許棄老。有不孝者，加以大罪。」而後惡法遂除，人知孝養。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛言：「爾時父者，則我身是；爾時大臣，舍利弗是；爾時王者，阿闍世是；爾時天神，阿難是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     異香遠聞（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐慈州刺史王千石，性仁孝，以沈謹稱，尤精內典。貞觀六年，丁父憂（＊丁憂，父母之喪），哀毀過節。負土成墳，廬墓左，每夜必誦經，以資冥福。其處睇D擊磬音，甚清徹，異香遙聞數里。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕新死之人，神識昏迷，前途不見光明，舉目全無伴侶；七七日內，恐怖周慞，其苦無量，時時望陽世作福救拔。所以孝子慈孫，不但欲使父母之形骸得所，並欲使父母之神識得所，譬諸桃李之核，其生生不已者，仁也。今人但知附身附棺，必誠必信，而於父母之神識，反不使之安放得所，豈非護其殼而棄其仁乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     出家報父（《緇門崇行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐謝某，父以漁為業，墮水死，念父殺業甚多，必生惡趣，遂剃發為僧，法名師備，苦志修持，行頭陀行。一日攜眾出嶺，傷足流血，忽然大悟。後夢父來謝云：「荷子出家，了明心地，已得生天，故來報耳。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《賢愚因緣經》云：「如百盲人，有一明醫，能治其目，一時明見。又有百人，應挑眼，一人有力，能救其罪，令不失目。此之二人，福雖無量，猶不如聽人出家，及自出家，其德宏大。然則子能出家，父母生天，又何疑乎？」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     修懺遇母（《夢溪筆談》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋朱壽昌，刑部侍郎朱巽之子，其母劉氏微（＊出身卑賤）。壽昌七歲，父守雍，出其母嫁民間。及長，哀慕不已。乃解官訪母，遍走四方，備歷艱苦。刺血書《水懺》一部，印施流通，晝夜誦持不輟。後行次同州，忽然會遇，相持大哭，感動行路。遂迎歸孝養，復出為司農少卿，士大夫為之傳者甚眾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕刺血書懺，晝夜誦持，何等精誠！宜其忽然會遇也。乃《小學》所引，反將此事略過，何哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     樹德資親（《感應篇廣疏》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    福建林承美，幼喪父，其母守節撫養。承美旦暮號泣，患莫能報。一禪師告云：「孝子思親，痛泣無益，當求所以報之之道。」語云：「作善親有益，作惡親有憂。子欲報親，惟有戒殺放生，廣積陰德，乃可報耳。」承美省悟，誓戒殺放生，廣修善事，後享年九十有六，科第甲於閩中。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕世有善用其孝者，有不善用其孝者。吾盡其誠，能使親實受其惠，此善用其孝者也。吾盡其誠，不能使親實受其惠，此不善用其孝也。若云哭泣盡哀，即名為孝，縱使兩目湧淚，若決江河，於親何益？若云衰（＊喪服）麻在身，即名為孝，任汝積麻成山，坐臥其內，於親何益？夫衰麻哭泣，原人子必不容已之情，然欲使生我劬勞之父母，得沾實惠，則在彼而不在此矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a23">
</a>
<span style="color:#333399">
     「敬兄」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕兄弟之間，形骸雖異，然以父母觀之，其愛同也。故彼此睽離，未有不傷親之心者。人能互相友愛，則悌也，而孝存乎中矣。但言敬兄，不及弟，省文也。手足之誼，每傷於婦人。婦人之賢者雖有，而不肖者甚多，惟其見小不見大，知己不知人，故爭端易起。無如世間男子，偏信婦人，兄弟雖萬語千言，安能及妻妾之一訴乎？所以極剛之夫，遇妻而柔；極勇之夫，遇妻而怯；極智之夫，遇妻而昏；極貴之夫，遇妻而奴；極果斷之夫，遇妻而不決；極鄙吝之夫，遇妻而慷慨；極倨傲之夫，遇妻而低頭；極方正之夫，遇妻而諂媚。雖以君父之尊，不能強其忠、孝，獨有閨中一婦，左提右挈而有餘。可憐哉！五濁惡世之兄弟也。安得家家有賢妯娌，使之式相好，無相尤也。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     愛敬交至（《感應篇解》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明趙彥霄，與兄彥雲，同爨（＊爐灶）十二年，彥雲遊浪廢業，遂求析箸，甫五年，而兄產蕩盡。霄乃置酒語兄曰：「弟初無分意，以兄不節，敬為兄守先業之半，尚可供朝夕。請歸，仍主家政。」即取分契焚之，付以管鑰，且代兄盡償諸逋（＊欠款）。兄慚，受而改轍。次年，彥霄父子，同登進士。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕臨財之際，兄弟尤易參商（＊參在西，商在東，此出彼沒，永不相見。比喻雙方隔絕）。所以為親用財，則互相推諉；分親所有，則彼此爭競也。善哉！《功過格》云：「人子當養生送死時，應作譬如父母少生一子想。當析產受業時，應作譬如父母多生一子想。」觀趙君所為，何嘗有財產之見在其意中哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     至性感人（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    歸安嚴溪亭鳳，天性孝友，與同邑施翊之，乘舟。施訴兄分產不均，公頻蹙曰：「吾兄懦，吾正苦之，使得如令兄之力，可以盡奪吾田，吾復何憂。」因揮淚不已，翊之惻然感悟。蓋相之，與翊之，兄弟也，皆以知州致仕，因田產而成隙者，累年矣。自是兄弟交讓，終身無間言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕嚴公之致仕也，兄貧且老，迎養於家，每賓客，必兄執爵，公執箸隨後。一日進箸稍遲，兄怒，批其頰，公欣然受之，終席盡歡。酒罷，送兄入臥。次旦，天未明，隨至榻前候問。未幾兄卒，哭葬盡禮。公之事兄若此，知其對施之言，字字由中而發矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a24">
</a>
<span style="color:#333399">
     「信友」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕據字義言，則多人為朋，少人為友。然此處不必強分，凡同朝、同類、同窗、同事者，皆可為友。信即不欺之謂，非獨指踐言一端。是故謀事不忠，非信也；負人財物，非信也；面譽背毀，非信也；緩急不周，非信也；知過不規，非信也。絕其不信之端，所謂信者，在是矣。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     千里赴約（《史林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    卓恕，還會稽，辭太傅諸葛恪，恪問何日復來，恕言某日。至日，恪宴客，停不飲食，欲以待恕。客皆曰：「會稽建康，相去千里，道阻江湖，安能必來？」俄而，恕至，一座盡驚。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此特信中之一耳，然能不爽千里之約，信何如之？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     度友全信（《梁高僧傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    漢洛陽僧世高，安息國王太子也。幼以至孝聞，賦性聰慧，博極群書，精天文、醫理，即鳥獸之音，無不辨之。自言前世出家時，有同學友好瞋，諫而不改，許以今世相度。時值靈帝之末，乃振錫江南，度昔年同學。行至？亭湖廟，此廟素著靈異，商旅往來，能分風上下，禱祀者不絕。高未至時，神從虛空先告廟祝曰：「某舟有沙門，可請上來。」廟祝如其言。高同舟者三十餘人皆隨往，神曰：「吾昔在外國，與師學道，今為此廟之神。周回千里，皆吾所治。以宿生布施故，享福甚多。以瞋恚故，墮此神報。吾命且盡於旦夕，以禱祀多殺，恐墮地獄，願師救吾。吾有絹千匹，並雜玩、寶物，可為我營修佛事。」高請相見。神曰：「我形甚醜，眾人必懼。」高曰：「無妨，眾不怪也。」神從床後出頭，乃是大蟒，不知尾之長短。至高膝邊，高向之持咒數遍，囑咐數聲。蟒悲淚如雨，身形即隱。高取絹物辭去，即為建造東寺，以資冥福。未幾，有一少年，跪而謝高，倏然不見。高曰：「此即拱□亭廟神也，得離惡形矣。」後有人於大澤中，見一死蟒，身長數里。即今潯陽郡蛇村也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕水陸神祇，若受葷血禱祀，未有不墮地獄者。世俗不知，一遇疾病，輒問卜求神，肆行殺害，徒累病人，雪上加霜，從苦入苦。此正所謂呼諸魍魎，請乞福佑，欲冀延年，終不能得者也。東嶽聖帝，於唐以前，亦曾偶用葷祭，故急求元珪禪師授戒（事在唐《高僧傳》），況其他乎？此亦信中之一耳，然能不爽前世之約，信何如之？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a25">
</a>
<span style="color:#333399">
     「或奉真朝斗」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕真者，天仙之謂；斗者，列宿之名。嘗記人之善惡，註人之生死，安得不敬奉朝禮乎？若欲原其最初，則天仙在前，斗宿居後。蓋劫初未有眾星，梵王帝釋，因驢唇大仙之請，而後安置二十八宿於四門也。斗為西門第五宿，屬斗宿者，當以粳米花和蜜祭之。《樓炭正法經》云：「大星周圍七百里，中星四百八十里，小星一百二十里，中有天人居住。」世俗乃謂隕星僅如拳石，甚至畫七豬之形於斗母下，褻亦甚矣。真人斗母，宿生皆從尊敬三寶、修行十善而來，故能享飛行宮殿，照臨下土。乃今之奉道者，往往反謗佛法，安在其能奉真朝斗也？漢魏以前，稱佛為天尊，稱僧為道士，稱道士為祭酒。自北魏寇謙之，竊天尊與道士之號，而後佛不稱天尊，比丘不稱道士，其後祭酒之名，沿為大司成矣。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     七星救焚（《勸懲集》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常熟奚浦錢氏，聚族而居。有小四房者，素奉斗，姑媳孀居。正德丙寅，其房旁失火，延燒三晝夜。恍惚見朱衣者七人，於簷前舉袖一麾，火光隨滅，四面皆成灰燼。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《普門品》云：「設入大火，火不能燒。」即此可信。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     禮斗免盜（淩子正述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    句容嚴近山，康熙初年，客荊襄，遇道人教以禮斗，嚴遂篤信奉行，精誠三載。一日在江邊行，已昏黑，遇大盜，嚴懼，乃持斗母心咒，未幾，若有黑雲籠罩其船。嚴遂得脫，而餘舟皆被其害。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕有謂斗母即觀音大士，此謬也。菩薩雖隨類化身，然皆韜光不露。若既明識其為觀音，而又列玉皇之下，顛倒甚已。或云，乃摩利支天，未知是否？　下載附錄（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     道藏源流
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    道家無所謂藏也，唯有《道德》五千言為真耳。嘗考《元都目錄》，皆後人妄取《藝文志》書名，矯注八百八十四卷，名之為道藏也。至於歷朝偽撰者，又不一而足。略言之，如前漢王袤，造《洞元經》；後漢張陵，造《靈寶經》及《章醮》等書四十卷；吳時葛孝先，造《上清經》；晉道士王浮，造《三皇經》；齊道士陳顯明，造《六十四真步虛品經》；梁陶宏景，造《太清經》。後周武時，有華州道士張賓，詔授本州刺史，長安道士張子順，選得開府，扶風進士馬翼，雍州別駕李通等四人，於天和五年，在故城內守真寺，抄覽佛經，造道家偽經一千餘卷（裝潢者，乃萬年縣人索皎）。隋大業末年，有五通觀道士輔惠祥，私改《涅槃經》為《長安經》，為尚書衛文升所奏，敕令戮於金光門外。麟德元年，西京道士郭行真、東明觀道士李榮、會聖觀道士田仁惠等，又將從前偽撰經，重加修改，私取佛經添換在內。故有「三界」、「六道」、「五陰」、「十二入」、「十八界」、「三十七助道品」、「大小法門」、及「優婆塞」、「優婆夷」等語，此正孔子所謂「『相維辟公，天子穆穆』，奚取於三家之堂者」也？不然，道家極其分量，不過為天為仙而止，安得有菩薩修行之法耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     道藏摘語
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    道藏《法輪經》云：「天尊誡敕道士云：若見佛圖，思念無量，當願一切，普入法門。」《太上清淨經》云：「若見沙門，當願一切，明解法度，得道如佛。」《老子升元經》云：「道士設齋供，若比丘、比丘尼來，當推為上座。」《符子》云：「老氏之師，名釋迦文佛。」《靈寶消魔安志經》云：「道以齋為先，勤行當作佛（今改為勤行登金闕）。」《上品大戒經》云：「施佛塔廟，得千倍報；布施沙門，得百倍報。」《老子大權菩薩經》云：「老子是迦葉菩薩，化遊震旦。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕舊時祭醮，皆有鹿脯、清酒，今並改為乾棗、香水。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a26">
</a>
<span style="color:#333399">
     「或拜佛念經」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕佛者，覺也。自覺覺他，覺行圓滿，名之為佛。自心中人人有覺，則自心中人人有佛矣。若云泥塑木雕，方名為佛，則是愚夫愚婦之佛也；若云降禍降福，斯名為佛，是又唐宋諸儒之佛矣。愚夫愚婦終日言佛，而佛實未嘗敬；唐宋諸儒終日謗佛，而佛實未嘗毀者，以其皆不知有佛也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛為三界大師，即諸天諸仙，梵王帝釋，猶當恭敬禮拜，而況具縛凡夫乎？禮一佛，即當觀想禮無數佛；禮現在佛，即當觀想禮過去、未來佛；要使十方三世微塵數如來前，一一皆有我身修供養，方為善拜佛者。諸佛經典，與世間之善書不同，一則但知謀及身家，一則直欲救人慧命；一則止能談議現在，一則直欲福利多生。世間若無佛經，則天上天下，皆如長夜。所以《勝天王經》云：「若法師所行之處，善男子，善女子，宜刺血灑地，令塵不起。」如是供養，未足為多也。念經能解其義，復能如說修行，固為上也；若不能解其義，但存敬慕之心，亦得無量福報，譬之兒童服藥，雖未諳其方，卻能除病。　下附佛法淵源
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     阿難結集（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世尊入涅槃後，將結四十九年所說法，人天大集。阿難升高座，披如來衣。大梵天王，持七寶蓋，覆阿難上。天帝釋，進七寶案，至阿難前。羅侯阿修羅王，執七寶香爐，在阿難前。他化天王，進七寶幾。魔王波旬，持七寶拂，授與阿難；仍與帝釋，夾侍左右。四大天王，侍高座四腳。結集既成，阿闍世王寫得五本，梵王寫三本，帝釋寫七本，婆竭羅龍王寫八萬本，皆以金銀七寶印，印之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛言：「此閻浮洲（＊又稱贍部洲，大洲名，在須彌山的南方，就是我們所居住的洲），三十二國（閻浮提共有十六大國，五百中國，十萬小國），是諸眾生，並有大根，可流行遺教。東弗婆提，二百六十國；西瞿耶尼，一百三十國，亦可並行遺教。自余天下，眾生薄福，不堪聞教（指北俱盧洲）。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     此土聞經（漢《法本內傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    漢明帝遣蔡愔、秦景、王遵等十八人，至天竺國，得梵僧摩騰、竺法蘭及佛經、圖像還。帝問：「法王出世，何以教不及此？」騰曰：「天竺乃大千世界之中，諸佛出世，皆在於此，餘處略偏，佛故不出。然百千年後，皆有聖人傳教往化。」時帝大悅。永平十四年正月朔旦，五嶽諸山道士褚善信等六百九十人，上表，請與梵僧較試優劣。帝敕尚書令宋庠，於此月十五日，大集白馬寺。南門設立三壇，道士將道經三百六十九卷，置於西壇；二十七家諸子書二百三十五卷，置於中壇；奠食百神，置於東壇。明帝設行殿，在寺門道西，置佛舍利及經。道士皆以荻火繞壇，臨經涕泣，曰：「人主信邪，道風衰替。敢延經義在壇，以火驗其真偽。」便放火燒經，並成灰燼，種種咒術，皆不能驗，道士相顧失色。太傅張衍曰：「卿今既無一驗，宜從佛剃發矣。」褚善信等，慚不能答。佛之舍利，放五色光，上空如蓋，覆日映眾，得未曾有。摩騰禪師踴身高飛，神化自在。法蘭師為眾說法，開化未聞。時司空劉峻，後宮陰夫人，及道士呂惠通等共千餘人，並求出家，帝皆許之。遂建十寺，廣興佛法（至今洛陽尚有燔經台遺跡）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕晉建安中，丁德慎為凝陰令。有北界婦人，忽作外國語，觀者如市。遂索紙筆，作外國書，俄成五紙，投筆教人讀，人皆莫識。有數歲兒，偶在婦旁，婦即指曰：「此兒能讀。」小兒得書，即以外國語讀之，觀者驚愕。德慎遣吏齎書，詣許下寺，以示梵僧，僧驚曰：「斯乃佛經中語也，此土偶亡數行，正憂道遠難得。」遂留寫之。　下附徵事（六則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     得免驢胎（《法句喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔有天帝釋，五德離身，自知命盡，當生陶家，受驢胞胎，甚大愁憂。自念三界之中，濟人苦厄，唯有佛耳。馳往佛所，稽首伏地，至心歸依佛法聖眾。未起之間，其命忽終，便入驢胎。時驢踐壞其家壞器，其主打之，尋時傷胎，其神得入故身，復為天帝。佛言：「善哉！能於隕命之際，歸命三尊。」遂為說法，得須陀洹道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《涅槃經》云：「雖得梵天之身，乃至生非想非非想天，命終之時，還墮三惡道中。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     得免豬胎（《折伏羅漢經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    忉利天宮，有一天人，壽命垂盡，五種衰相已現。自知命終之後，當生鳩夷那渴國，疥癩母豬腹中作豚，愁懼不知所為。有一天人告曰：「今佛在此，為母說法，何不往求？」即到佛所，稽顙投誠。佛授以三歸依，遂如佛教，精誠七日，天人壽盡，下生維耶離國，作長者子。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕大富貴人臨終，欲捨官爵財寶，田宅妻孥，如割身肉，其苦無量。天人壽終，亦復如是，《正法念經》云：「若先世有偷盜業，爾時見諸天女，奪其所著莊嚴之具，奉余天子。若先世有妄語業，諸天女等，聞其所說，生顛倒解，謂其惡罵。若先世以酒施持戒人，或破戒而自飲酒，臨終迷亂，失其正念，墮於地獄。若先世有殺生業，壽命短促，疾速命終。若先世有邪淫業，見諸天女，皆悉捨己，共余天子，互相娛樂。是則名為五衰相也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     經救全城（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    晉劉度，平原人也。其鄉有千餘家，俱奉佛法，供養僧尼。值北虜有逃人，多匿城內。虜主大怒，將屠此城。劉率城內大小，盡誦觀世音菩薩。未幾，虜見天上有物墜下，入其庭中，繞於屋柱，視之，乃《觀音普門品》也。虜心大喜，此城由是得釋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕平時既知植福，臨難又能哀懇，虜之回心也，固宜。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     枷鎖自脫（同前）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    晉河內竇傳，永和中，為並州刺史高昌部曲。被呂護所虜，及其同伴六七人，共閉一獄，克日當殺。傳乃專心念觀世音菩薩，凡三日三夜不懈，枷鎖漸寬，忽然自脫。心雖竊喜，然念同伴尚多，不忍獨去。仍復至心兼禱同伴。俄而諸人枷鎖，以次得脫，遂開戶走出，踰城夜遁。走四、五里，隱於榛中。天明，人馬四出追捕，縱火燒野，唯傳所隱畝許之地，人火俱不至。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此所謂「念彼觀音力，釋然得解脫」也。至於入水而不溺，入火而不焚，種種靈驗，見於他書者，不可具述。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     僧作天王（《唐高僧傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隋相州釋元景，姓石，滄洲人也。仰慕大乘，禮誦不輟，後臥病三日。告侍者曰：「吾欲見彌勒佛，云何乃作夜摩天王？」又自云：「賓客極多，事須看視。」眾問之，曰：「非爾所知也。有天眾來迎耳。」遂異香盈室，奄然而逝，時大業二年六月也。遺命葬紫柏河極深處。三日後觀之，水中突起一高墳，而河遂分為兩道云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕發光地菩薩，每現作夜摩天王，然則吾烏乎測師？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     盲者得視（《北史》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    後周時張元，字孝始，年十六，其祖喪明。三年，元晝夜禮佛，以祈福佑。一日讀《藥師經》，見盲者得視之語，遂請七僧，然七燈，七日七夜轉讀《藥師經》，且拜且泣曰：「天人師乎！元為孫不孝，使祖喪明，今以燈光普施法界，願元代暗，使祖目明。」如是殷勤，經於七日。其夜夢一老翁以金鎞刮其祖目，謂元曰：「勿憂，三日後，乃即明耳。」元夢中喜踴而寤，遍告家人，越三日，祖目果明。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕善醫病者，莫如對證發藥。失明之故，多由宿生謗佛、謗法，故欲救生盲，須是點金剛正眼。《大集經》云：「若有眾生，於過去世，或毀於法，或謗聖人。於說法者，或作障礙；或抄寫經法，洗脫文字；或損壞他法，或暗藏他法，由此業緣，今得盲報。」又《付法藏經》云：「障人出家，必墮惡道。惡道罪畢，得生人中，生盲無目。」張孝始可謂對證發藥者矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a27">
</a>
<span style="color:#333399">
     「報答四恩」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕四恩者：一父，二母，三如來，四說法師也。父與母，生育我之形骸；如來法師，長養我之智慧；皆恩之極重而難報者。《觀佛相海經》云：「有恩不報，是阿鼻因。」然則報答之事，可忽乎哉？報答父母之恩，唯有盡勞盡養，得親之心，引導父母以出世之法而已。報答師長之恩，唯有依教奉行，四事供養而已。至於如來之恩，尤難言報，唯有發菩提心，立宏誓願，仰學菩薩而已。蓮大師云：「親得離塵垢，子道方成就。」《楞嚴經》云：「將此深心奉塵剎（＊像塵土一樣多的世界），是則名為報佛恩。」　下附徵事（三則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     禮塔度親（《緇門崇行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐范某，母王氏，素不信三寶，范諫不聽。遂依慶修律師出家，號子鄰。後歸，母已沒三載。因詣嶽廟，志心誦《法華經》。誓見嶽帝，求母生處。夢嶽帝告曰：「汝母禁獄，現受諸苦，可往鄮山，禮阿育王塔，庶可免也。」鄰即詣塔，泣拜久之。忽聞其母謝曰：「承汝之力，得生忉利天矣。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕阿育王者，佛涅槃後一百年，所出之鐵輪王，王一閻浮提者也，能役使鬼神。將如來八萬四千舍利，造八萬四千塔。每有一億人處，方置一塔。此方見於記載者，凡十九處，此特其一耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     誠感父骨（《高僧傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    後周李氏子，長安貴胄里人，唐宗室也。七歲出家，法名道丕。十九值駕幸洛，長安焚蕩，乃負母入華山。時穀湧貴，丕自辟穀（＊古代的一種導引之術，不吃五穀，可以長生），惟乞食供母。母問食否，必曰：「已齋。」母曰：「汝父霍山戰沒，骨暴霜露，能收取歸葬乎？」遂往霍山，拾白骨聚一處，晝夜誦經，懺父殺業，且祝曰：「群骨之中，有動轉者，即父遺骸也。」一心持誦，目不暫捨。數日間，有骷髏從骨聚中躍出，搖曳良久。丕擗踴（＊擗踴：捶胸頓足）抱持，齎歸見母。是夜，母夢夫歸，明晨骨至。後應詔入京，名播朝野。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕孝有二，有世間孝，有出世間孝，師蓋兼而有之矣。若夫道紀荷親而講演，法雲居喪而毀瘠，鑒宗醫父病而兩股皆刳（＊剖挖），智聚丁母憂而三年泣血，如斯之類，罄竹難書。倘謂辭親出家，父母遂可不必奉養，豈識孝名為戒之義乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     酬恩護法（《金湯編》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋呂蒙正，字聖功，太宗時，舉進士第一，累官參知政事，封許國公。方公之微也，嘗寄跡僧寮，得安意書史。後執政十年，郊祀俸給皆不請，帝問其故，對以私恩未報。詰之，以實對，帝曰：「僧中有若人耶？」賜紫袍以旌之。所得恩俸，悉與寺僧，以酬宿德。公於晨興禮佛，必祝曰：「不信佛者，莫生吾家。願子孫世世食祿，護持三寶。」後從子夷簡，封申國公，每遇元日，拜家廟後，即叩禮廣慧禪師。申公之子公著，亦封申國公，於天衣禪師亦如之。左丞好問，於圓照禪師，亦如之。左丞之子用中，於佛照禪師亦如之。世世貴顯奉佛，果符公願。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕經言：「諸佛之恩，過於父母。」夫父母之恩，至深重也，反謂佛恩過之，何哉？蓋父母之恩，止於一世；諸佛之恩，盡未來劫。父母之恩，但養色身；諸佛之恩，濟人慧命。又父母訓誨，不過導以名利，若或誤用，反能造業；諸佛菩薩，能示以究竟法門，苟從其教，疾出輪回。父母若遇逆子，便發瞋恨；諸佛菩薩，雖遇謗佛謗法之人，悲憫無已。不特此也，父母愛其子，原望養生送死；至諸佛菩薩，毫無希望，雖度盡眾生，初無能度之想。故世間第一負恩之事，無如謗佛，呂公不願此種來為子孫，識亦卓矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a28">
</a>
<span style="color:#333399">
     「廣行三教」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕三教聖人，皆具救世之念，但門庭施設不同耳。儒用入世之事，佛行出世之法，道則似乎出世，而實未嘗出世者也。孔顏雖聖，然欲藉以卻鬼驅妖，則迂；佛道雖尊，然欲用以開科取士，則誕；此三教所以有不得不分之勢也。人非一途可化，故聖教必分為三，譬如三大良醫，一精內科，一精外科，一精幼科，術雖不同，而其去病則一也；若三人共習一業，所救必不能廣。故曰：「為善不同，同歸於治。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    余閱貴州《銅仁府志》，知向來本名銅人，因其地有銅人山，故名。後改人為仁，而地與山，俱更其舊。山在巨浸中，其下皆水。曾有一年大旱，見山下盡空，但有三大銅人，頭頂此山，巋然直立，而三人恰是三教服式。竊思此山，乃開闢時物，尚無三教名色，而銅像又非人力所鑄。始知三教門庭，本天造地設，合下當有。況帝君德位，超乎人類之上，豈不知孔顏大道，已如日月經天，而必欲牽合釋、道，以之訓飭（＊同「敕」，告誡）士子乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又考南閻浮提，名雖一洲，其中國土甚多，每一國土，各有聖賢持世立教，如孔子、老子者，不計其數，但各國姓名不同耳。至於書法，亦有六十四種。今儒者所讀，不過舉業之書，此外所見，能有幾何？所以三藏十二部之文，龍宮秘笈之語，不唯不見，見之反加排斥，以為苟不如此，便不似儒道。不特宣之於口，並著之於書，無不曲肆詆毀，一片意必固我之私，習成黨同伐異之套。至考其旦晝所為，幽獨所念，無非爭名逐利，欺世害人；甚至夤緣奔走，賭博樗蒲，無所不至。凡吾儒正心誠意之學，濟世安民之道，全然不講，但損儒門之望，何增學術之光？帝君示以廣行三教，可作午夜之鐘矣。人能學孔子，釋迦必喜；人能學釋迦，孔子亦必喜。若必欲從我教而善，則悅；不從吾教而善，即不悅，則是奴投主、兵投將之法而已。豈三教聖人乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「廣行」二字，以心言，不以跡言。人能修仁慕義，即是行儒道，不必青衿墨綬，而後為士也。人能見性明心，即是行佛道，不必圓頂方袍，而後為僧也。拘儒聞「廣」字，必嫌學問之雜，不知雜亦有辨，如天理而雜以人欲，王道而雜以霸術，米粟而雜以糠枇，此決不可雜者也。至於三教所言，皆有益身心之務。太（＊同「泰」）山不辭土壤，故能成其大；滄海不擇細流，故能就其深。奈何亦患其雜耶？一家之中，有食有衣，有財有寶，有仆婢田園，可謂雜極矣。然苟不如此，其家必不能富。若論腹中所食，則為飯為糜，為羹為炙，為醯、醢、鹽、梅，亦可謂雜極矣。然苟不如此，其人必不能肥。何獨於三教而疑之？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     論廣行之益
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     助揚王化
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    國家所恃以為治者，不過賞、罰二端。明刑弼教，儒術之所以當廣行也。然賞罰所能及者，不過千百中之一耳。若欲究其幽獨之所為，念慮之所動，則雖家設一孔子，戶置一皋陶，而有所不能。故世人畏王法，琱ㄕp畏天譴，蓋王法可逃，而天譴不可逃也。能廣行釋、道二教，使因果之說，昌明於世，則世人方寸之間，自然有所畏憚，比之孔子作《春秋》，其功不在下矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕劉宋文帝謂何尚之曰：「范泰、謝靈運嘗言六經本在濟俗，若求性靈真要，則必以佛理為指南，使率土皆感佛化，朕則坐致太平矣。」尚之曰：「渡江以來，王導、周顗、庾亮、謝安、戴逵、許珣、王蒙、郗超、王坦之、臣高祖兄弟，莫不歸依。夫百家之鄉，一人持五戒，則一人行善；十人持五戒，則十人行善。行一善則去一惡，去一惡則息一刑。一刑息於家，萬刑息於國，陛下所謂坐致太平者是也。後儒以佛為諱，徒欲藉『君子小人』四字，以佐賞罰之所不及，吾見其術之疏矣。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     培植真儒
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吾輩有志學孔孟，當學其大本領處，如學無常師，吾道一貫，無意必固我，是孔子之大本領也。發明克復忠恕之理，是顏、曾之大本領也。仲尼之學，專務治己，故曰：「默而識之」，「夫我不暇」，「躬自厚而薄責於人」，垂訓不一。孟子之時，雖有楊、墨，孟子辭而辟之，是猶揖讓之變為征誅，非可人人效顰也。無如後人於仲尼躬行之道，畏難苟安；一聞能距楊、墨，即是聖人之徒，便踴躍鼓掌，捨難趨易，反恨當今之世，無楊、墨可辟；構求稍可牽合者，即以楊、墨例之。於是移其說於釋道，但從事於講學，而所以自治者疏矣。則何如存聖賢大公之心，但盡其在我，無事黨同伐異之為得也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛之五戒，仿佛儒之五常，但當交相讚，不當交相毀。世俗不察，聞慈悲之說，出於佛氏，必反乎其說，而吾儒之仁，於斯而喪。聞盜淫之戒，出於佛氏，必反乎其戒，而吾儒之義，於是而亡。聞妄言之禁，出於佛氏，必反乎其禁，而吾儒之忠信，於此而滅。豈非欲衛道，而反害道耶？昔有學者，以佛教之害，問象山先生，先生曰：「試問害在何處？今之害道者，正在此種閑言語。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     潛消禍亂
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    茫茫宇宙，不無出類拔萃之英雄，用之於正，則為良、勃、平、何；用之於邪，則為莽、卓、懿、操。自製科一設，使彼垂髫之時，即從事於翰墨，年復一年，不覺鬢斑齒落，而其中奸雄之喪氣，豪猾之灰心者，多矣。又有一種才智傑出，功名不足動其心者，則以叢林收之，使之暮鼓晨鐘，東參西訪，等富貴於浮雲，視死生如夢幻。以跋扈跳梁之材，為念佛參禪之用，而潛消夫禍亂之源者，又不知幾千萬萬矣，豈曰區區小補乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕孔子成《春秋》，而亂臣賊子懼。何懼乎？懼身後之惡名也，然此猶盛世之事也。若後世之亂賊，並不畏此虛名矣。豈惟亂賊，即號為識字者，亦毫不知有《春秋》矣。惟示以人命無常，死後受報，不忠不孝之人，化作畜生、餓鬼。乃知用盡奸心詭計，付之一空；他生萬苦千愁，皆我自造。回思虎鬥、龍爭，圖王創霸之謀，不覺冰消瓦解。嗟乎！自有佛法以來，不知令多少亂臣賊子寒心，多少巨慝豪強落膽，使民日遷善而不知誰之為者。余於如來之大教見之矣。
    <span>
</span>
    下附徵事（一則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     毀教現果（出《魏書》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    北魏司徒崔浩，博聞強記，才智過人，太武帝甚寵任之，而獨不信佛，勸帝毀教滅僧。見妻郭氏誦經，怒而焚之。崔頤、崔模，其弟也，深信三寶，見佛像，雖糞壤中必拜。浩笑而斥之。後浩以國書事，觸怒太武，囚之檻車，送於城南，拷掠極其慘酷。更使衛士數十人，溲溺其上，哀聲嗷嗷，聞於道路。自古宰執戮辱，未有如浩者。崔氏之族無少長，皆棄市，惟模與頤，以志向不合，獨得免焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕太武滅法之後，有沙門曇始者，振錫詣闕，帝遣斬之，無傷。帝怒，抽佩刀自斬之，亦不傷。投之虎檻，虎皆怖伏。乃復以天師寇謙之，至其所，虎遂咆哮欲噬。帝始驚悟，延之殿上，再拜悔罪，許以復教（見《北山錄》）。嗟乎！三教聖人，無非欲化人為善耳，豈願各立門庭，絜（＊度量）長較短哉？秦始皇惑李斯之計，焚書坑儒，卒之身死沙邱，李斯赤族。漢之桓、靈，唐之昭、宣，惑於宦官嬖幸，盡誅天下名士，而助者殺身，主者亡國（俱見《資治通鑒》）。魏太武惑於崔浩，毀寺焚經，不四三年，崔浩赤族。魏太武父子皆不得死（出《魏書》）。周武帝惑於衛元嵩而滅法，不四、五年，元嵩貶死，武帝忽遇惡疾，遍體糜爛，年三十六而崩，末路醜惡，所不忍言（出《周書》）。唐武宗信趙歸真、李德裕，毀天下佛寺，不一年，歸真被誅，德裕竄死，武宗三十二而夭，身無繼嗣（出《唐書》）。五季之君，莫賢於周世宗，然不知佛法，遂至毀像鑄錢，故不六年，而社稷殞滅（出《通鑒》）。究竟秦廢儒後，未及三十年而儒教復興。漢唐禁錮後，未及數年而士林漸盛。魏廢教後七年而即復，周廢教後六年而即復，唐廢教後，不一年而即復，豈非仰口唾天，反汙其面乎？李斯、崔浩最為滅儒、滅釋之首，故其受現報尤為慘酷。宋徽宗雖改天下寺院為道觀，然未至滅法，故身雖被辱，而國祚復延。此皆前事之彰灼可考者。伏願普天之下，皆仰體廣行三教之意，儒者為儒，釋者為釋，道者為道，戮力同心，共襄治化，彼此無相詆毀，是則天下生靈之厚幸已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     附問答二則
    </span>
<span lang="EN-US" style='font-family:"Times New Roman";
color:#333399'>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕僧徒不耕不蠶，安受供養，但能耗費衣食耳，何所利益乎？〔答〕世之不耕而食者多矣，豈獨僧人？向使此輩不出家，能保其不衣食乎？能保衣食之必出於耕乎？況在俗之人，一身而外，尚有妻子僮仆，所費更倍於本人，豈若僧徒之一瓢一缽，到處家風乎？夫貂騷、狐鼠，貴重之冠也；錦繡龍文，貴重之衣也；山珍海錯，貴重之食也；其服用之人，諒皆不耕而食者也。試問此服用者，僧乎？俗乎？在俗者，為愛妾之梳妝，不惜珠圍翠繞；為梨園之服用，動需玉帶、金冠；或開賭博之場，而連宵徹夜；或結淫朋之黨，而酌酒烹鮮；此種遊手遊食之輩，不勝車載斗量，奈何不此之務去，而獨歸咎於僧人乎？豈庸惡陋劣之徒，當任其錦衣玉食，而見性明心之士，反不許其疏水簞瓢乎？多見其黨同伐異，方寸不平矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕古之為民者四，今之為民者六。農之家一，而食粟之家六；工之家一，而用器之家六；安得不貧且盜乎？〔答〕食粟者少，則粟不售而傷農；用器者少，則器不售而傷工。是農之所利，正賴食粟者之多；工之所利，正賴用器者之多也。且試問食粟、用器之人，徒手需索乎？抑出錢貿易乎？若徒手需索，則食粟、用器者，誠患其多矣。若出錢貿易，亦患其多，則富商大賈，日售千金之貨者，其父母妻子從門隙中窺見，皆當啼哭。此乃迂腐不知世務之談，何足掛齒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a29">
</a>
<span style="color:#333399">
     「救急如濟涸轍之魚，救危如救密羅之雀」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕「危急」二字，所該甚廣，與前「救人之難」二句同意，但前係帝君自言，此則帝君勸世也。「如」字有兩義，一則直指所救濟之事，一則極形欲救濟之心。　下附徵事（四則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     免難濟厄（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    晉太元中，京兆有張崇者，素奉佛法。苻堅既敗，長安百姓有千余家，將南走歸晉，為鎮戍所獲，欲盡殺男子而虜其女人。時崇亦已被縛，械其手足，埋下體於土中，明日將馳馬射之，以為娛樂。崇自分必死，唯至心念觀世音菩薩，夜半械忽自破，身從土中湧出，遂乘夜逃遁。然腳已痛甚，乃復稱大士名，至心禮拜，以一石置前，發誓願言：「吾欲過江東，訴此怨於晉帝，盡救今日被虜婦人。若得如願，此石當分為二。」祝已，投石於地，石果裂開。崇至京師白其事，帝悉加撫循。已略賣者，皆贖歸焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕未能自度，而先欲度人者，菩薩發心。崇既心乎大士之心，宜其禱之而輒應也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     遙救堂崩（《唐高僧傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    周京師大追遠寺，沙門僧實，俗姓程，咸陽人也，素有道德。一日正午，忽登樓鳴鐘甚急，命眾僧各備香火。香至，眾問故，實曰：「此刻江南某寺，有講堂欲崩，將壓死千人，可各齊心念觀世音菩薩以救之。」由是經聲佛號，響徹禪林。後數日，江南報至，云是日午刻，揚州講堂內說法，聽者盈千。忽聞西北異種香煙，及梵音經唄，從講堂北門而入，直出南門，眾皆駭異，尋聲走出，聽其所之。人方走盡，堂已崩摧，無一傷者。梁主聞之，三度詔請不至。以保定三年七月十八日示寂，哀動朝野。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕一念之誠，能使香煙梵唄，瞬息達於千里之遠，可以悟一切惟心之說矣。安在修福薦亡者，不可瞬息通於冥府；念佛往生者，不可瞬息至於西方乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     免官救吏（《宋史》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋紹興中，廬陵周必大，監臨安和劑局，失火，延燒民房。典守吏當論死。周問吏：「假令火是官失，應得何罪？」曰：「不過革職耳。」必大遂自誣服，罷官，吏得免死。必大歸謁婦翁，翁以其失官也，慍之。時值大雪，童子掃於庭，忽憶昨夜曾夢掃雪迎宰相，因留而善遇之。後必大中博學宏辭科，歷官至宰相，封益國公。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕自己之罪，世俗猶將嫁賣於人，況以他人之罪，而反肯引諸己，且以之失官乎？宰相之度，誠未可測也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     贖罪得子（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明廣平張繡，家貧無子，置一空壇，積錢十年，而壇始滿。有鄰人生三子，犯徒，擬賣其妻。繡懼妻去而三子失所也，遂傾所積錢贖之，猶不足，夫人復以一簪湊其數。是夕夢神抱一佳兒送之，遂生子國彥，官刑部尚書。孫我續、我繩，俱官藩臬。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕愛人之子，遂自得貴子，然則害人之子者，可知已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a30">
</a>
<span style="color:#333399">
     「矜孤恤寡」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕孤則無父，寡則喪夫，皆孱弱可欺者。此而不矜不恤，正所謂無惻隱之心者也，尚可為人乎？吾力所不能及者，但當存矜恤之念；吾力所苟能及者，務當盡矜恤之實。矜恤不必定費錢財，且如示以所不知，教以所不能，戒其所不可，甚至為其排難解紛，申冤雪枉皆矜恤也。　下附徵事（三則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     矜恤交至（《言行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋范文正公知越州，有孫居中者，卒於官，子幼家貧，難以歸里。公以俸錢為其具舟，且遣吏送之歸，並作詩一絕，授之吏曰：「過關津，但以吾詩示之。」詩云：「十口相依泛巨川，來時暖熱去淒然；關津不用詢名氏，此是孤兒寡婦船。」由是全家得以達里。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕孤寡之人，往往受欺，扶弱鋤強，全賴仁者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     為主存孤（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明李崧者，龔氏乳媼之夫也。媼死，所乳兒錫爵，五歲而孤，家奴欲殺之而有其產。崧夜負而逃，及城門，門閉。崧跪而號，掌門者憐而出之。走雪中五日夜，依兒外家沈氏。沈見其撫兒有恩，深感之。故其僮仆，皆得奴使，時殘杯冷羹，不得與，然卒不願。兒後成進士，念崧不置，而崧短衣力作，如窮時。錫爵命子孫世世祀之，弗替。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕欲報崧恩，當修福事薦之，方得沾惠。如徒曰祭之而已，則其得享與否，未可必也。無如世俗所知，不過如此。譬如兒童，當忿怒時，極其分量，不過啼哭而止，一哭之外，豈復有他長哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     逼孀現報（彙纂《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崇禎末，吳江民張士柏，妻陳氏，少寡而艾。士柏兄士松，謀鬻於里豪徐洪為妾。度其志不可奪，乃設計擄入舟中，陳號慟，凜不可犯。陳之父俊訟於縣，縣令章日□，寢閣不行。再訟之直指路振飛，徐洪又賄某宦，飾詞以進，反坐陳以罵夫律，繫之獄中。陳飲泣，絕粒者三日。適司李至，聞其冤，率之見直指，泣訴而即自刎。路公隨下堂揖之，許以雪冤，目乃瞑。即日拜疏上聞，士松、徐洪，立斃杖下，諸凶輕重抵罪。縣令貶斥，至郡辭任，滿船鬼聲，次日遂死。某宦受賄囑託者，猝病喑啞，終身不能言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此事有記傳挽歌，皆歎其償報之速。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a31">
</a>
<span style="color:#333399">
     「敬老憐貧」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕老者，人所不能免，而亦最可傷者也。頭則鬢斑齒落，體則骨露皮連；筋如索，背如弓，種種不堪回首。視又昏，聽又重，時時坐起須人。故見之者，但當生敬心，不當生厭心，若其厭而不敬，老將轉盼到汝矣；若其敬而不厭，老亦不復到汝矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    傷哉貧也！人皆美衣豐食，而彼獨饑寒；人皆適意快心，而彼獨困苦。雖貧乏之由，亦所自致，然使力可濟而不濟，不將使後人復憐後人耶？周其乏困，憐之於目前；勸其布施，憐之於身後。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     牛殺三人（《法句喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛世有賈客，名弗迦沙。因入羅閱城，於城門內，被一牸（＊母牛）牛抵殺。牛主怖懼，速賣其牛。買者牽牛飲水，牛從後復抵殺之。其家怒而殺牛，遂賣其肉。有一農人，買其頭去，偶息樹下，以頭掛在樹上。須臾繩斷頭落，亦被其角刺殺。時瓶沙王以事問佛，佛言：「往昔有賈客三人，借居老母房舍。應與其值，而三人以老母孤獨無能，伺其出外潛去。母尋追之，三人罵曰：『我前已與，云何復索？』老母無可如何，但咒恨徹骨，願我後來相值，定當殺之。爾時老母者，今牸牛是也。三賈客者，弗迦沙等三人是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此乃老而貧者也。既欺其老，復欺其貧，弗迦沙等三人之謂矣。因緣會遇時，不償復何待？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鬼能止焚（其親面述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    杭州袁午葵，諱滋，生平好施予。適三藩亂，浙中被擄之婦甚眾，袁曾傾囊贖之。又多刻經驗良方，及格言因果勸世。康熙五年，袁有婢烹茶，藏熱炭於木桶，火性未熄，而桶在樓上床旁，人跡罕至。袁雖有女臥病在間壁，莫之知也。時病女忽見亡老嫗，白晝現形，以指甲刺其面，大恐，厲聲疾呼，於是家人爭赴，乃見桶已成灰，床亦半焦。即刻有燎原之勢，因並力救之而熄。蓋亡嫗之初來也，已六旬矣，袁以彼無子，慰留之。居數年，其夫亦來就養，袁又畜之，夫婦甚感其恩。其歿也，皆及八旬。識者皆謂現形以報德云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此亦老而貧者也。既惜其老，復慰其貧，使彼夫婦皆得其所，陰功不已大乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a32">
</a>
<span style="color:#333399">
     「措衣食周道路之饑寒」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕饑寒而在道路，則與居家之窘乏者殊矣。苟非羈旅之人，貲糧告匱，即遇患難之事，緩急無門；彼於衣食，誠有得之則生，弗得則死之勢。苟能有以周之，則我之所費有限，而彼之沾惠無窮矣。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     餓夫酬德（《左傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    晉趙宣子，田於首山，見翳桑之下有餓者，知其三日不食，乃食之。食焉，而捨其半，問之，曰：「欲以遺老母耳。」使盡之，而更贈以簞食與肉。後靈公欲殺宣子，伏甲而鬥於門內。宣子幾被戮，忽有介士，倒戈而救之出。因問其故，曰：「翳桑之餓人也。」問其名居，不告而退。或有識之者，曰：「此靈輒也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕一飯之恩，可以免死。綈袍之戀（＊綈：戰國時，范睢曾是魏國中大夫須賈的門客，為須賈譭謗，幾乎被鞭打死。逃到秦國，更名為張祿，成為秦國相國。後來須賈出使秦國，范睢穿著破舊衣服去見他。須賈可憐他，取了一件粗布袍子送給他，不久知道他是秦國的相國，大驚請罪。范睢因為須賈送粗布袍子，有眷戀故人之情，所以放過了他），足以延生。孰謂措衣食者，僅周道路之饑寒哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     速得貴子（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    馮琢庵父，生平好善。隆冬晨出，路遇一人，倒臥雪中，捫之，半僵矣。解裘衣之，與以飲食。周恤備至。未幾，夢東嶽帝曰：「汝本無子，以救活人命，出於至誠，上帝特命韓琦來為爾子。」後生琢庵，遂名琦。少年穎發，二十入中秘，三十六陪點相位。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕吾邑向有同善會，給錢而外，每冬復買舊棉胎，以贈隆冬之無棉者。其始也，浙中袁午葵倡之，其後午葵還浙，踵而行之者，唯高子甸九輩，數人而已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a33">
</a>
<span style="color:#333399">
     「施棺槨免屍骸之暴露」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕皮包血肉骨纏筋，顛倒凡夫認作身。到死方知非是我，空留穢狀示他人。此凡有形軀者之通病也。人或不幸而蕭然四壁，殯殮無貲，或隔三朝、五朝，或當六月、七月，種種腐敗情形，真有不可聞，不可見者。此而施之以棺槨，掩其急欲自掩之形骸，豈獨死者有知，為之銜結耶？推掩屍骸之念，凡係恐人見聞之事，皆當代為包荒矣。　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     掩骸現果（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    元會稽唐玨，家貧授徒。歲戊寅，元將發趙氏陵寢，至斷殘肢體，棄諸莽間。唐聞痛憤，乃變其家貲，得數金，飲里中少年皆醉，而密告掩趙氏遺骸，眾從之。事訖，唐之義聲籍甚。明年乙卯正月十七日，忽坐隕，良久得甦。云至一殿，上有冕旒者，降揖曰：「謝君掩骸，當有以報。君賦命甚薄，貧無妻子，今忠義動天，帝命錫君伉儷，子三人，田三頃。」因拜謝出，遂覺。會稽有袁俊齋至，初下車，為子求師，有以唐薦者。袁知其有此舉，禮敬特加。代為經理姻事，娶得國公之女，食故國公負郭田，所費一一皆自袁出。後果生三子，皆如神言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕崇寧三年，詔諸州縣，擇高曠不毛之地，置漏澤園，凡寺觀寄留骸骨，悉瘞其中。仍置僧舍，以為追薦之所。洪武中，亦曾敕行此事，著為令。余又見姑蘇城內西北隅，造石室二間，牢固無比，中央各開一牖，僅容徑尺，為納骨地。而又各顏其牖，以別僧、俗、男、女，名之為普同塔。苟有仁人君子，能仿而行之，陰功甚大。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     作子酬恩（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    尚霖為巫山令，有邑尉李鑄，病亡。霖捐貲送其母，並其骸骨歸河東。又訪士族，嫁其女。一日夢尉如生，拜且泣曰：「公本無子，感公恩，已為力請於帝，令某得為公嗣矣。」是月，霖妻果孕，明年解官歸。又夢尉曰：「吾明日當生。」翌旦果然，因名曰穎。孝友敦篤，官至寺丞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕所謂子償父債也。李鑄前生，亦必修德，故得以報恩，而仍享富貴。不然茫茫業海中，自顧且不暇矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a34">
</a>
<span style="color:#333399">
     「家富提攜親戚」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕富者當自念曰：「同是人也，彼何其貧，吾何其富，必吾之宿生，稍知植福，而彼則未能耳。假使宿生未嘗作善，吾今安得如此受用？」然當享福之時，又當作修福之計。譬如食果，當留其種於來年，亦如點燈，當資其膏於未熄也。世俗稱富為從容者，以其緩急可通，無窘迫之狀耳。彼守財之虜，惟恐親戚纏擾，先做窘乏之容，使人難以啟齒；以為財多則有之，以為從容則未也。《莊嚴論》云：「知足第一富」。《優婆塞戒經》云：「若多財寶，不能布施，亦名貧窮。」旨哉言乎！　下附徵事（二則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     菜羹得名（《宋史》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋太宗朝，張泌為史館，家多食客。一日上問曰：「卿何食客之多也？」泌曰：「臣親舊多客郡下，貧乏絕糧，臣俸有餘，常過臣飯，亦不過菜羹已耳。」一日上遣人伺其食時，突入，取客食去，果粗飯菜羹，上嘉之，因號為張菜羹。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕晏子一狐裘三十年，豚肩不掩豆，而三黨皆被其恩。范文正公以貧終其身，而親族之待以舉火者幾百餘家。故知欲提攜親戚，宜先從自己之節儉始。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     大愉快事（《過功格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    羅惟德任甯國時，一日謁劉寅，喜動顏色，曰「今日有一大愉快事。」寅問之，羅曰：「適有貧族十餘人，以饑荒故，遠來相告，余以向所積俸銀盡散之，舉家之人，無一阻我，是以快耳。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕《景行錄》云：「富貴之家，有窮親戚往來，便是忠厚有福氣象。」今人反以之為恥，以之為厭，何其陋哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a35">
</a>
<span style="color:#333399">
     「歲饑賑濟鄰朋」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕救荒之策，有施於已然者，有施於未然者。請蠲國賦、截留漕米、勸募設粥、嚴禁糴客，此施於已然者也。開泛河渠、高築圩岸、務本節用、儲粟裕農、募民開墾、嚴禁張籪（＊漁具）宰牛，此施於未然者也。救之於未饑，則用物少而所濟廣，民得營生，官無闕賦。若至饑饉已成，流殍滿道，而後議蠲議賑，則所濟有限，而死亡者多矣。獨言「鄰朋」，舉小見大也。水旱災荒，原從慳貪、鄙吝所致，蓋眾業所感也。若用其心於賑濟，則未來之饑荒亦免矣。《經》云：「人壽三十歲時，有饑饉災至。凡七年七月七日夜無雨，大地寸草不生，白骨遍野。盡閻浮提，所存不過萬人，留之以為當來人種。」《婆沙論》云：「人若能以一摶之食，發大悲心布施餓者，於當來世決不遇饑饉之災，此種救荒，尤屬泯然無跡。」　下附徵事（五則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     因荒釀禍（《隋書》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隋末，馬邑大饑。太守王仁恭堅閉倉廒，不務賑濟。劉武周宣言曰：「今百姓饑荒，僵屍載道，王君如此坐視，豈是民之父母？」因椎牛誓眾曰：「吾輩不能甘心待死，官倉之粟，皆百姓脂膏，公等可隨吾取之，以延旦夕。」眾許諾。乃謀殺王仁恭，開倉賑濟。由是遠近鄰邑，無不回應。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕武周之意，不過欲號召饑民，藉以倡亂耳。然釀成之者，皆仁恭也。昔趙清獻知越州，適吳越大旱，公不待民饑，早為規畫，撫循備至，而後民情為之帖然。彼全軀保妻子之臣，烏足語此？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     增價免饑（《荒政備覽》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋范文正公知杭州，適歲荒，斗粟至百二十文，民甚患之。公反增至一百八十，且多出榜文，備述本州粟少，不惜重價收糴，遍處傳播，同列不知所為。越數日，四方之商賈爭至，米遂不賤而自賤，民甚賴之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此亦凶歲大興工役，修造佛宇、橋梁之意也。人第知年穀不登，息工罷役耳，豈知小民一無所事，適所以速之死乎？惟工役一興，則富室之錢谷，隱然散佈小民之家，無損於富戶，有益於貧民矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     種豆代穀（《文獻通考》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋程向知徐州，久雨穀壞。向度水涸時，耕種無及，乃募富家，得豆數千石，貸民使布水田中。水未盡涸，而甲已拆矣。是年穀雖未登，而民不至饑者，皆豆之惠也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕嘗閱《四友齋叢說》，載一備荒之策。謂當取各府、州、縣贓罰銀兩，盡數糴穀，其犯軍流以下者，許其以穀贖罪。若一處遇水旱之災，聽其於無災處，通融借貸，候來年豐熟補還。則百姓可免流亡，朝廷可無顧慮。此種善政，正當急急舉行，唯願好善者告之當事耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     抗疏救遼（《瑣闈管見》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    嘉靖末，遼陽大饑，軍民相食。兵部侍郎王某，疏請賑饑，議將二萬石粟，陸運至山海關，解費之銀，每萬計八千兩，地方深以為苦。時崑山許伯雲為給事，謂遼人命在旦夕，若用陸運，則曠日而騷擾，不如暫弛海禁，用漕艘沿海以往，則可揚帆速至。於是抗疏極言，且謂海運倘有疏虞，請以一家為質，而後朝廷始從其請。於是將原議漕石，並天津倉糧，共添至十余萬石，星夜航海，赴遼，遼人歡呼動地，全活甚多。至今其地，猶廟祠焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以痛哭流涕之誠，而救蹈湯赴火之急，宜其片牘甫陳，而恩膏隨播也。卓哉！許君。其澤溥已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     自諱其德（見《周子愉筆記》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明崇禎時，常熟進士蔣畹仙，偶寓崑山同年周明遠家。是年大荒，夫妻父子不能相顧。時有郭姓者，將賣其妻，而礙手中所抱之子，既而曰：「各自逃生矣。」遂置其子於道旁。蔣公惻然，曰：「奈何以口腹故，頃刻離散一家。」問需錢幾何，曰：「一十五千。」蔣立湊囊資，止可十千，復向明遠貸五千以足其數。明遠曰：「世間善事，當與人同，君不恥獨為君子耶？」亦捐五千贈之。妻得不賣，子亦保全。後其人薄有家業，率子叩謝，蔣公不令至前，且諱言其事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕明遠公，即子愉弟之祖也，與蔣先生最稱莫逆。余見子愉弟，書蔣氏三代之懿行甚悉，因摘錄數條，列於篇末「百福駢臻」三語下，茲不多述。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a36">
</a>
<span style="color:#333399">
     「斗稱須要公平，不可輕出重入」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕不用手，不用口，偏要用稱與斗。以手與口，皆有心。有心，即有我不若。斗稱之無我而公平也。公平，則當輕而輕，當重而重，忘乎其為出入矣。虞帝巡方，必同度量；周王肇位，首察權衡。非公平之是尚，而不可輕重於其間乎？言斗則升與斛在其中，言稱則丈與尺在其中；言輕重，則多寡、大小、長短、精粗，皆在其中矣。斗稱公平，不當徒求之斗稱，須從方寸間，日以公平自矢（＊矢：端正），到工夫純熟，度量寬宏，則或施於斗，或施於稱，自無不公平矣。　下附徵事（三則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     遭譴不悟（《文昌化書》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝君曰：「蜀郡之民多機變，巧於求利。東郭黎永正，本工輪輿，厭其作重而貨遲，乃改業治斗、斛，尋又治權衡。逾年人有以深斗、重稱為囑者，倍取其值而與之。又能作空中接絲之稱，折底隆梁之斗。其術愈精，其用愈廣，其孽愈重。予乃遣里域神段彥，於其夢中撻之，寤而未悔。復又使其兩目廢明。年未四十，妻棄而他之，二子生而亦盲，苦態萬狀。然彼捨此，別無生理，於是以手代目，揣摩廣狹，臆度長短，以應人求。左手五指，朝傷暮殘，膿血甫乾，尋復被苦。至於指節零落，不能執持，然後行乞於市，自道其罪，三年而死。二子亦相繼餓殍。由是用其斗稱者少戢焉。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕紹興有人，僦居蘇郡，巧作烊銀罐，偷銀。康熙丙子年初三日，正作此器，忽有人揭去其頂上屋瓦，彼伸手掩之，雷忽劈去其半臂。身雖未死，然不能舉一物。故器用之稍涉於欺者，皆有干於造物者也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     作牛示罰（《冥報拾遺》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐雍州萬年縣元某，妻謝氏，有女嫁回龍村人來阿照。謝氏亡於永徽之末，龍朔元年八月，託夢於女曰：「我生時作小斗酤酒，取值太多，今坐此罪，於北山下人家作牛。近又賣於法界寺旁夏侯師家耕田，非常辛苦，幸贖我出。」女寤，泣告其夫。次年正月，適有法界寺尼至，訪知其詳，乃備價至其家贖之。牛見女遂泣。女盡心豢養。京師王侯妃媵聞其事，召去見之，賜以錢帛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕小斗與人，市井常態，而受罰遂至於此。然則今之採取奸利，及強買人物者，蓋亦危矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     幹蠱裕後（《感應篇圖說》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明揚州有富人，開南貨店。臨終時，以一稱付子，曰：「此吾起家物也。」問之，曰：「稱乃烏木合成，中藏水銀，稱出則注水銀於頭，人見認為重，而不知反輕，稱入則注水銀於尾，人見以為輕，而不知反重，是以富耳。」子心訝之而不敢言。父死，即將此稱燒毀。煙中有物上升，如龍蛇狀。未幾，二子皆死。因歎天道無知，因果顛倒。一日，夢至一所，有官府坐堂上，諭之曰：「汝父命合富耳，不係乎稱。上帝正以其用心不公，故遣破、耗二星，以敗汝家，家敗之後，當繼以火。今爾能蓋父之愆，作事公平，故特將二星取回，將以賢子，光爾之後。但當力行善事，毋得怨尤。」覺而大悟，為善益堅。後果生二子，皆成進士。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕吉凶之理，相為倚伏，但非肉眼所能知耳。而果報則纖毫不爽也。昔姑蘇尹某，工於刀筆，其門如市。後生一子，貌甚秀，穎悟絕倫。因自悔前非，不寫狀詞。未幾，子忽雙瞽，尹大恚恨，復代人寫。不一年，子目復明。於是遂謂天道無知，絕不信福善禍淫之理矣。其子名明廷，中順治己丑進士。不數載，因赴任，中途遇亂兵，全家被害，無一存者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a37">
</a>
<span style="color:#333399">
     「奴婢待之寬恕豈宜備責苛求」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕君不見賣奴婢時，母子相別之情形乎？慈母肝腸寸裂，出於萬不得已，於是揮涕而囑之曰：「父母貧，累汝矣，勉之哉！善事家主。主若呼汝高聲應，主若教汝側耳聽，同輩之中無爭競。汝身肌膚是我肉，當年珍愛如珠玉，不想今朝離別如此速，我若有錢定把兒身贖。從今且自愛，無或遭鞭撲。」叮嚀猶未已，兩下皆大哭。痛哉！此種情形也。念及於此，方矜恤之不暇，忍備責苛求乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《經》言：「一切世人，視其奴僕，當有五事。一者，先周知其饑渴寒暑，然後驅使。二者，有病當為療治。三者，不得妄用鞭撻，當問虛實，然後責治。可恕者恕，不可恕者，訓治之。四者，若有纖小私財，不得奪之。五者，給與物件，當用平等，勿得偏曲。」天下至愚至苦者，奴婢也。惟其愚，故賦性健忘，七顛八倒；惟其苦，故面目可憎，語言無味，且其出言粗率，往往唐突主人，而又自以為是，紛紛強辯不已。凡此皆自取鞭撲之道也。然以如是之人，而必欲備責苛求，則主人亦欠聰明，亦少度量矣。惟願仁人長者，寬之恕之，常作自己之兒女想。當笞撻者，且加呵責；當呵責者，且作勸勉；則自己之精神不費，奴僕之肢體不傷。不特享現在之令名，且可作將來之家法矣。　下附徵事（四則）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     死無奴婢（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    北齊仕人梁某，家甚富，將死，告妻子曰：「吾生平所愛奴馬，必以為殉。」及死，家人以囊盛土壓奴，殺之。馬猶未殺。至第四日，奴忽甦曰：「死至冥府，在門外經一宿。明旦，見亡主枷鎖而入，謂余曰：『我謂死後得用奴婢，故遺言喚汝。不圖今日各自受苦，全不相關。當白官放汝。』言畢而入。奴從屏外窺之，見官問守衛人曰：『昨壓脂多少？』對曰：『八斗』。官曰：『可押去，速壓一石六斗來。』主被牽出，竟不能言。明日見主人有喜色。官曰：『得脂乎？』對曰：『不得。』官問故。對曰：『彼家請僧禮誦，每聞經唄聲，鐵梁輒斷，故不得耳。』主因白官放奴，且寄語家人曰：『賴汝等追福，獲免大苦，然猶未能盡脫，更為吾多造經像，庶可免也。自今以後，切莫殺生設祭，不惟不得食，徒然增罪苦。』」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕身後之不得復認奴婢，猶罷官後之不得復用衙役。為其誦經則能獲福，為其殺生則能致禍，理固然耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     小奴為崇（《感應篇圖說》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    洪州司馬王簡易，得腹疾，中有一塊，隨氣上下。既絕復甦，謂其妻曰：「吾到冥司，為小奴所訟。因吾約束太過，以至隕命耳。今腹中塊，即小奴也。查簿尚有五年陽壽，故得放回。」妻曰：「小奴何敢如是？」簡易曰：「世間有貴賤，冥府則一也。」越五年，果以塊發而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕尊卑貴賤，猶之南北東西，夫妻父子，不過暫時名目，初非究竟稱謂。東鄰以吾為西，就東鄰言耳，若西鄰則以為東矣。父以吾為子，就父觀之耳，若子觀則以為父矣。黃泉路，既不聞繞膝兒孫，則鬼門關，豈尚有隨身仆婢乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     難忍能忍（《勸懲集》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明司徒馬森，父年四十始得子。方五歲，眉目如畫，愛之若寶。一日婢偶抱出門，失手跌傷左額而死。封翁（＊因兒子的功名而受到封贈的人）見之，即呼婢奔竄，自抱死兒入。婦驚痛，撞封翁倒者數四。尋婢撻之，去矣。婢走匿母家，言其故，父母俱感泣，日夜祝天，願公早生貴子。次年，遂生森，左額赤痕宛然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕婢媵之過，孰有大於殺其子者；寬婢之罪，孰有大於縱其去者。殺吾暮年所得之令子，而反縱其逃匿，使吾並失此婢；此種設心，其子縱不當為司徒，其父已代為植福矣。然則為子女鞭撻奴婢者，不適所以折其福壽乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     悍婦產蛇（先大人筆記）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崇禎初，嘉定有耿賣麵者，其婦素悍，淩虐女婢，甚為不堪。庚辰年春，懷妊將產，兩日不下。有王姓收生嫗，最能……（原缺二十一行，每行二十字）下澆風，獨有太倉、崑山、嘉定、崇明、松江幾處，有子孫軍之說。一經投靠，便如叛逆之人，沒入功臣家為奴婢，永不出頭。不唯世其為仆，且復例之以軍，使其後人，永不得為良家子女。何其酷也！獨不思為家主者，現受父母重恩，猶不能及身孝養；今為仆者，不過得此些須身價，直欲使其與天同休，豈不上干天地之和，幽觸鬼神之怒乎？夫人雖有良賤，所生子女，一般珍惜。獨到有名分之家，則其婚其嫁，總不自由，或女貌有姿色，而家主強逼之以通房，或主母有妒心，而牙嫗逢迎之以遠賣，致使抱憤、抱慚，含冤莫訴。其存其沒，家莫聞知，此有子女之慘也。設或家富無子，則一生苦撐財產，家主如同籍沒，公然據為己有。甚至家人之女婿，略有貲蓄，便謂伊岳是我家奴，從此藉端索詐，而世仆之禍，延及外姓矣。又不特此也，有世仆即有冒認世仆者。目睹土豪勢宦，窺見懦弱之民，有產業田房，或豔妻艾女，即統仆駕船，如擒盜一般，劈空鎖歸，送官懲治。誣其叛主、弒主，且出遠年之偽契，以實之。由是吏徇囑託，官通情面，見此題目甚大，遂謂名分攸關，竟斷偽契為真，叛主是實。使煢煢懦弱之人，有屈難伸，無門可訴。爾乃量其家計，逼以贖身。可憐無知赤子，惟恐留毒在後，多方揭債典衣，仰人說合。豈知收銀既訖，究竟不還其券，但付執照一紙。於是從前之偽契，得此執照而反真，冒認之虛詞，有此贖身而無辨矣。果然不隔三年、五年，仍舊喚之服役，此時若竟聽其自然，恐曩日之金錢枉費，將欲顧恤體面，則家中之囊括已空。甚有一詐再詐，直至孑然一身而後止者。此真衣冠之大盜，名教之虎狼。止因未除世仆之刁風，所以生此無窮之貽累。夫賣一兩而贖一兩，在彼一生之屈節，已付東流。若出一倍而索數倍，在我片念之貪婪，殊傷天理。奈何同此錢財，家主用以買仆，則三兩、五兩重於泰山，奴隸用以贖身，縱累百盈千，輕如草芥乎？伏願當代仁人君子大發慈心，鳴諸當道，諭以私屬不得稱軍，僕人不當以世。凡係投靠之人，總以及身而止，且飭婚嫁者，不得收其財禮，贖身者不許過其原銀。倘以上世之叛仆為詞，即以現今之索詐而論。取遵依於各屬，勒碑石於通衢。不唯使千萬家之祖父，可以無累於後人；千萬家之子孫，可以不尤其祖父。且可使千萬家之良善，可免劈空誣陷之災；千萬家之女郎，可免強暴失身之辱。從此大姓之子孫，各各安分自守，不萌邪僻之念，不取非義之財，所以培植其宗祧者，不更厚乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《文昌帝君陰騭文廣義》節錄卷上終
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     禁淫書（節錄《家庭寶筏》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    顏光衷曰：「刻淫書，誘蕩子，殺人不見血。有聖人者出，急應收毀一切淫汙邪書及書板。有翻刻者處以極刑，比於五逆，罪在不赦。庶乎風俗醇而士習可正也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    袁了凡曰：「取淫穢邪書惡狀及謗語焚化者，得子孫忠節孝義報；好閱淫詞小說，將此等淫穢書與聖賢書並儲者，得子孫淫佚報；翻印淫詞小說惡狀販賣射利者，得子孫娼優下賤報。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    畢效良曰：「淫書淫畫，實殺人之利刃。惟願青年子弟，閨閣少女，一遇此等殺人毒物，立即撕毀；遇若輩邪友，擯棄勿面。更宜互相警戒，勿蹈無形殺人之危機。我今九頓首於出版界、著作界之前曰：誰無子弟，誰無妻女，而忍令其入黑暗，蹈死亡，斷宗絕嗣乎？我又九頓首於各校長、各家長、各號經理先生之前曰：務各隨時嚴行稽察，循循勸導，使各青年子女，出黑暗、免死亡也。而其源則仍在於出版界、著作界之好行其德也。倘採及芻蕘，竟毀版而絕筆焉，吾知其子弟妻女，必為共和國之大偉人、大閫範矣。倘謂淫書中寓有惡果報，閱者自能警惕也。試問何冊淫書，不寓果報之說。何以只見閱者之沈淪陷溺乎？故我又拜手稽首於作豔情之著作家、繪淫畫之美術家之前曰：椽筆謀生，何求不得？何苦自留污點，自累盛名，引社會於黑暗，陷青年於死亡，所博者只蠅頭之微利耳。陰騭因果之說，淺學每謂渺茫，然聖經賢傳，二十四史，一一具載。況近賢見聞，記錄甚多。以故丁福保先生，約略輯錄，以為世勸。諸惡之中，淫為第一。生前暗中種種報應，死後靈魂必永受痛苦。凡我同胞，能不觸目驚心耶！如得海內盛德長者，聯合同志，開會集議，妥籌掃除淫書淫畫方法，同時並將戒色、尊生、敦品、勵恥等好書，廣行流布，多方獎勵，造福社會國家，實無限量。不禁馨香百叩以禱之。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a38">
</a>
<span style="color:#333399">
     《文昌帝君陰騭文廣義》節錄卷下
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     「印造經文」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕雖有嘉肴，弗食，不知其美；雖有至道，弗學，不知其善。天下最易失者人身，至難聞者佛法。如來不出世，則天上人間皆如長夜。不特庸流局於所見，即儒者亦囿於所聞。仰首觀天，以為止此日月，而不知有微塵之剎土。以為厥初生民，始於盤古，不知曠劫以來，閱歷無邊劫數。天帝、天仙，以為至尊無對矣，不知輪回六道，尚等凡夫。身死之後，以為形滅神消矣，不知一點靈光，生生不昧。父母眷屬，身歿之後，遂謂無可如何，豈知得此法門，縱經千生萬劫，自有酬償之道。善士坎坷，惡人得志，即謂天道難憑，豈知宿業所招，纖毫未爽。大矣哉，如來之教典！真所謂渡海之慈航，幽途之寶炬，嬰兒之乳母，而凶歲之稻粱也。宜阿難結集之時，梵王、帝釋皆執持幡蓋，四大天王皆捧持高座之四足也。豈世間之書籍，可仿佛其萬一乎？印之造之，其容已乎！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世尊於無量劫前，為求佛法，亡身捨命。有時為一句一偈，或捐王位，或棄妻子，無所不至。夫固以甘露法門，不能常有於世耳。世俗不知，往往輕視佛典，豈知二三千年後，欲求片紙隻字，而不可得乎！《法滅盡經》云：法欲滅時，比丘所服袈裟，自然變白。況三藏教典乎（《楞嚴經》最先去，《彌陀經》最後去）？自此以後，當過八百八十萬六千餘年（前八百四十萬六千餘年，當在第九小劫內算。後四十萬年，當在第十小劫內算），而後彌勒菩薩從兜率天宮，下生成佛，此間方有佛法（賢劫中第五佛）。第十一、十二、十三、十四，共四小劫，皆無有佛（人壽一減一增，為一小劫。每一小劫，計一千六百八十萬年）。至第十五小劫，師子佛出世後，相繼成佛者，共有九百九十三尊，可稱最盛。而十六、十七、十八、十九四小劫又無有佛。迨二十小劫，樓至如來出世後（即韋馱菩薩），而後千佛之數方滿，娑婆世界亦壞矣。自是以後，復經六十小劫（二十小劫世界壞，二十小劫世界空，又二十小劫，未來星宿劫之世界復成），方有日光如來出世（此未來宿星劫第一尊佛）。夫以佛法之難遇如此，吾輩幸生其際，豈可入寶山而空手乎？北俱盧洲，壽皆千歲。思衣得衣，思食得食。目不見愁憂之狀，耳不聞爭奪之聲。較之唐虞三代時，猶勝百千倍。自世俗觀之，以為非常之盛世矣，然猶列於八難（＊指見佛聞法存在八種障難，即地獄、餓鬼、畜生、郁單越、長壽、聾盲喑啞、世智辯聰、佛前佛後）之中者，以其但享癡福（宿生所修，止於癡福），不信三寶，不知出世之法耳（韋馱菩薩不能感化此洲，故僅曰三洲感應）。吾是以讀「人其人、火其書」之句（＊語出韓愈《原道》），而不勝憐憫云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法界等圖附後：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法界惟心圖：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    —————————————  佛 　——————————————
   </p>
<p class="MsoPlainText" style="text-indent:24.0pt;">
<span>
</span>
    緣覺者，聞十二因緣　　　｜　     
    佛為三界大師，四生慈父，
   </p>
<p class="MsoPlainText" style="text-indent:24.0pt;">
    而覺，但能自度，不能度　　　菩 　極天上天下，世出世間，無有
   </p>
<p class="MsoPlainText" style="text-indent:24.0pt;">
    人者，然已超出三界。
    <span>
</span>
    薩　 
    尊於佛者。
   </p>
<p class="MsoPlainText" style="text-indent:24.0pt;">
<span>
</span>
    聲聞者，聞聲而修證　　　｜　     
    菩薩位中，有十信、十住、
   </p>
<p class="MsoPlainText" style="text-indent:24.0pt;">
    者也，即須陀洹、斯陀含、　　緣　 十行、十回向、十地、等覺，共
   </p>
<p class="MsoPlainText" style="text-indent:24.0pt;">
    阿那含、阿羅漢四種。
    <span>
</span>
    覺　 
    有五十一階級。
   </p>
<p class="MsoPlainText" style="text-indent:24.0pt;">
    —————————————　｜　———————————————
   </p>
<p class="MsoPlainText" style="text-indent:24.0pt;">
<span>
</span>
    愚癡邪見，負債不償　　　聲　   
    修十善者，生於天中受勝妙樂，
   </p>
<p class="MsoPlainText" style="text-indent:24.0pt;">
    者，生畜生中，被人宰殺，　　聞　 三界內，共有二十八天。　具五戒
   </p>
<p class="MsoPlainText" style="text-indent:24.0pt;">
    有口難辯。　慳貪不施者，
    <span>
</span>
    者，生於人道，賢愚不等，就中德
   </p>
<p class="MsoPlainText" style="text-indent:24.0pt;">
    生於餓鬼中，積劫不聞水
    <span>
</span>
    造其極者，為聖人。　阿修羅者，
   </p>
<p class="MsoPlainText" style="text-indent:24.0pt;">
    漿之名，其苦無量。　謗
    <span>
</span>
    有天之福，而無天之德者也，有
   </p>
<p class="MsoPlainText" style="text-indent:24.0pt;">
    無因果，廣造眾惡者，生
    <span>
</span>
    胎卵濕化四種。
   </p>
<p class="MsoPlainText" style="text-indent:24.0pt;">
    於地獄中，一日一夜萬死
    <span lang="EN-US">
</span>
</p>
<p class="MsoPlainText" style="text-indent:24.0pt;">
    萬生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    娑婆世界：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    為中千世界，　 
    —————————————　　　三千大千者，謂從一四
   </p>
<p class="MsoPlainText" style="text-indent:24.0pt;">
    更從一中千，二中　　此釋迦如來所王之土，乃三千　　天下，二四天下，數至一
   </p>
<p class="MsoPlainText" style="text-indent:24.0pt;">
    千，數至一千，為　　大千世界總名也。積算此土中　　千，為小千世界；又從一
   </p>
<p class="MsoPlainText" style="text-indent:24.0pt;">
    大千世界；以三言　　有十萬萬四大天下。包於其外　　小千，二小千，數至一千，
   </p>
<p class="MsoPlainText" style="text-indent:24.0pt;">
    千，故言三千。實　　　　　大鐵圍山
   </p>
<p class="MsoPlainText" style="text-indent:24.0pt;">
    則一大千矣。　　　 —————————————
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四大天王：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    此間國土，在   
    　   南贍部洲　　　　　 南贍部洲，共
   </p>
<p class="MsoPlainText" style="text-indent:24.0pt;">
    天竺國之東南，為　東　　　　　　　 西　十六大國，五百中
   </p>
<p class="MsoPlainText" style="text-indent:24.0pt;">
    東震旦國，亦名東　勝　日月行其腰， 牛　國，十萬小國，天
   </p>
<p class="MsoPlainText" style="text-indent:24.0pt;">
    支那國。言聲名文　神　中為須彌山， 貨　竺居中。先佛出世，
   </p>
<p class="MsoPlainText" style="text-indent:24.0pt;">
    物之邦也。　　　　洲　頂即忉利天。 洲　皆在於中。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span>
</span>
    北俱盧洲
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    施經五福：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一、得長壽　　　　　　　｜－不殺
   </p>
<p class="MsoPlainText" style="text-indent:24.0pt;">
    二、得大富　　　　　　　｜－不盜
   </p>
<p class="MsoPlainText" style="text-indent:24.0pt;">
    三、得端正　　　報由誦者｜－和氣
   </p>
<p class="MsoPlainText" style="text-indent:24.0pt;">
    四、得尊貴　　　　　　　｜－信佛
   </p>
<p class="MsoPlainText" style="text-indent:24.0pt;">
    五、得聰明　　　　　　　｜－覺悟
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    八難：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛前佛後－｜
   </p>
<p class="MsoPlainText" style="text-indent:24.0pt;">
    北俱盧洲－｜人中難
   </p>
<p class="MsoPlainText" style="text-indent:24.0pt;">
    盲聾瘖啞－｜
   </p>
<p class="MsoPlainText" style="text-indent:24.0pt;">
    世智辨聰－｜
   </p>
<p class="MsoPlainText" style="text-indent:24.0pt;">
    地獄－｜
   </p>
<p class="MsoPlainText" style="text-indent:24.0pt;">
    餓鬼－｜三途難
   </p>
<p class="MsoPlainText" style="text-indent:24.0pt;">
    畜生－｜
   </p>
<p class="MsoPlainText" style="text-indent:24.0pt;">
    無想天—天中難
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     下附徵事三條
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     龍求齋法
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔有園監，為王守園。池邊得一美果，世所罕有，遂以送王。王敕園監：日日送來，若不爾者，罪之以死！園監大恐，呼天訴怨。池有龍王，化作人形，以金盤盛果，而慰之曰：「爾等勿憂，可將此果獻王。欲求一願：往昔迦葉佛涅槃後（釋迦如來以前之佛，人壽二萬歲時出者），我與大王同受八關齋法。王受齋如法，過午不食，故今轉世為王。我被人勸，過午竟食，以此墮於龍中。我今還欲得此齋法，廣行勸化。王若速送來，我當擁護爾國，不然，吾當使汝土地淹沒。」而於此時，適當無佛法之候，何處復有八關齋法？王甚愁憂。時有大臣之父，語其子曰：「吾家堂柱，常放光明，可剖視之。」子如父言，得經二卷，一是《十二因緣經》，一是《八關齋法》，因獻於王。王大歡喜，送與龍王，龍王遂與五百龍子共修齋法，其後命終，皆生忉利天上。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    八關齋法：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一不殺生（凡有命者，皆不得殺）
   </p>
<p class="MsoPlainText" style="text-indent:24.0pt;">
    二不偷盜（物非己有，不與不取）
   </p>
<p class="MsoPlainText" style="text-indent:24.0pt;">
    三不淫欲（在家五戒，唯制邪淫；受八關日，正淫亦斷）
   </p>
<p class="MsoPlainText" style="text-indent:24.0pt;">
    四不妄語（心口如一，了無虛妄）
   </p>
<p class="MsoPlainText" style="text-indent:24.0pt;">
    五不飲酒（酒能亂性，飲生諸過）
   </p>
<p class="MsoPlainText" style="text-indent:24.0pt;">
    六不著香花鬘，不香塗身（為除貪著，不嚴身首）
   </p>
<p class="MsoPlainText" style="text-indent:24.0pt;">
    七不歌舞倡伎，不往觀聽（自作觀聽，妨亂道心。倡伎者，琴瑟簫管等）
   </p>
<p class="MsoPlainText" style="text-indent:24.0pt;">
    八不坐高廣大床（恐起貪著，及縱恣故）
   </p>
<p class="MsoPlainText" style="text-indent:24.0pt;">
    九不非時食（非時而食，心易昏昧）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前八名戒，後一名齋。關者，閉也；齋者，齊也。以前八戒，關閉諸惡；以後一齋，令神清志朗，正念昭彰也。不非時食者，謂日過中則不食也。此佛令在家人受出家戒，方便令種出世善根。以在家人既有妻室，不易斷淫欲。各有職業，不易不非時食，故其期止一日一夜，謂從今朝受，至明日天明即滿。欲數數持，當日日受。其餘諸戒，皆以盡壽為期。唯此一戒，以一日一夜為期。倘能發菩提心，持得清淨，尚能往生西方，何況生天。若不如法，則成虛名耳。受時，當請比丘於佛前說之。若無比丘，則便於佛前自陳受之，無佛對經亦可。若有比丘，不肯求授，自陳受者，便為慢法慢僧，其利益隨其心而劣弱矣。無論未受戒，及已受五戒，及菩薩戒者，皆可受，以其屬加行戒故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     寫經脫苦（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐龍朔三年，長安劉公信之岳母死，未幾，其妻陳氏亦暴亡。見其母在石門內備受苦楚，哀告其女曰：「速為吾寫《法華經》一部，庶可免罪。」言訖，石門閉，陳氏隨甦，向夫具說。夫因請其妹夫趙師子寫經。趙以現成寫好《法華經》一部，付劉裝潢，蓋此經本范姓者出錢所寫，而劉實未知也。未幾，陳氏復夢其母索經，女言已寫，母泣曰：「吾正為此經轉受其苦，此經乃范氏所修之福，何得攘之以為功？」覺而詢之，范氏果曾出錢二百，於是別寫一部，以用供養云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕揚州有嚴恭者，於陳朝大建初，寫《法華經》流通。時有宮亭湖廟神，託夢於商，盡將廟中之財，送之嚴處，作寫經用。又一日，嚴入市買紙，尚少三千文。忽見市中一人，持三千文來付之曰：「助君買紙。」言訖不見。隋末，盜賊至江都，相戒勿犯嚴法華里，多所全活。唐末，其家猶寫經不已。然則經文之當印造，神亦知之矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     枕經失薦（《感應篇註疏》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    潁上高天佑，同二生應試江寧。聞雞鳴山守源禪師有道，同往叩之。曰：「二位皆當中，惟高君不能，以誤用《楞嚴經》作枕耳。」高愕然，良久細思之，方知篋中有《楞嚴經》，臥時未曾請出，遂以篋作枕耳。迨榜發，其言皆驗。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕或疑一切書籍，皆當重視，何得獨將佛典推崇？不知文字雖同，而如來之法，普利眾生，一切天龍八部無不信受奉行，原非泛然書籍可擬。譬諸天朝敕命，不當與文牒同觀也。褻慢者如此，則印造者可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a39">
</a>
<span style="color:#333399">
     「創修寺院」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕佛法僧三寶，謂之福田。而所以莊嚴供養者，則惟寺與院而已。無寺院，則無佛像經文，僧尼四眾，一應禮拜燒香，受持讀誦之福，皆無由種矣。然則創之修之者，厥功顧不大乎！《正法念處經》云：「若有眾生，見塔寺僧坊，塗飾修補，復教他人，修治故塔。命終生天，其身鮮白，入珊瑚林，共諸天女，五欲自娛。業盡為人，其身鮮白。」又《法滅盡經》云：「將來劫火起時，曾作伽藍之地，不為火焚。」佛言：「假使有人，費金百千，造成一寺，有一持戒比丘，曾住其中，受用其宿。縱令此寺，隨為水火所壞，已為不虛施主之恩。」況寺院告成，因之廣造福德乎！　下附徵事六條
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     須達施園（《經律異相》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛國有大長者，名須達多，欲求勝地，造精舍奉佛。惟有祇陀太子園，廣八十頃（往時迦葉如來道場亦在此處），林木鬱茂，最為佳勝。往白太子，太子曰：「布金滿園，吾當賣汝。」須達喜曰：「園屬我矣！」遂運金布地，須臾將滿。太子曰：「吾戲言耳。」須達謂太子之言不當有戲，堅意買之，太子不取其金，共以此金，造精舍一千二百所。捉繩定基之際，舍利弗忽笑。須達問故，答曰：「汝方於此經營佛宇，而汝將來所受福報之天宮，此刻已先成就。」因借道眼，與須達觀，須達大喜，乃問何天最樂，舍利弗言：「第四兜率天，有彌勒菩薩，現在說法。」須達言：「吾願生此。」精舍告成，王及大臣，士庶男女，十八億人，共來迎佛。世尊入時，放大光明，諸天伎樂，不鼓自鳴，盲聾喑啞，皆得六根具足。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此即祇樹給孤獨園也。園中之樹，皆祇陀太子所施，故曰祇樹。須達琠P給孤獨，故曰給孤獨園。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     修塔獲果（《出曜經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    迦葉佛涅槃後，以舍利起七寶塔，歲久塔壞，無人補治。有一長者，告眾人曰：「佛世難遇，人身難得。雖得人身，或墮邊地，生邪見家，又遭墮落。吾等不可失此良緣。」遂率九萬三千人，共治故塔，乃同發願：「不墮三塗及八難處。見釋迦文，初會說法，皆得度脫。」其後命終，盡生天上，遇釋迦如來出世，果符宿願。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛言：「爾時為首者，即瓶沙王是也，生摩竭提國；見佛聞法者，即九萬三千人是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     天人散華（《雜譬喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔有四姓家子（天竺國四大姓），為離越（羅漢比丘），作一小房，僅可棲息，復為其作經行之處。後其人命終，生忉利天，所居宮殿，周匝四千里，自知宿因，持華散於離越屋上，自言「我僅作小泥屋耳，不謂得果如此，是故特來散華也（梵語首陀，此云農夫，即第四姓，四姓家子，乃種田人也）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕舍利弗見一天人，散華於死屍之上，極其恭敬，問之，天人曰：「此吾故身也，由在世時，孝養父母，恭敬沙門，廣行眾善，令吾享此天福，故散華耳。」須臾，又見無數惡鬼，各鞭一死屍，問之，惡鬼曰：「此吾故身也，由其前世殺生、偷盜、邪淫、妄語，忤逆二親，譭謗三寶，令吾今日備受眾苦，是故鞭耳。」然則離越之屋，宜其有香華散於上也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     同為夫婦（《雜寶藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛國有一長者，建造塔寺，命終生天，其後妻因憶夫，常掃其夫所造之寺。一日，其夫遙語之曰：「我是汝夫，以造寺功德，得生天上，見汝憶我，故特下來。奈人身臭穢，不可復近。汝欲復為我妻，勤供佛僧，修掃塔寺，願生我天。」婦如其言，命終之後，果生彼天，復為夫婦。同來見佛，佛為說法，得須陀洹果（七生天上，七來人間，便斷生死）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕經云：掃僧坊一閻浮提，不如掃佛塔一手掌。然則掃塔之功，亦大矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     難為夫婦（《分別功德論》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛城中有夫婦二人，敬信三寶，無有子息。其婦早亡，生忉利天為天女，端正無比。因念世人，誰堪為我夫，即以天眼觀，見故夫出家年老，日日掃除塔廟。遂以光明，照夫令見，勉以精進升天，還為吾夫。其夫因婦生天，倍加精進。天女復來見云：「君得轉勝於我，我不能得君為夫矣！」比丘聞已，愈加勇猛，遂成羅漢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕福業相等，方為夫婦。可見婦人之從夫為榮辱，皆自己之宿業使然也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     捨宅為寺（《金湯編》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋范仲淹，字希文，廣修眾善，篤信佛法。凡所蒞守之地，必造寺度僧，興崇三寶。與琅琊覺禪師，薦福古禪師，最厚。初讀書長白山，於寺中得窖金，覆之不取。及貴，語僧出金修寺。又嘗宣撫河東，得故經一卷，名《十六羅漢因果頌》，公為之序，授沙門慧哲流通。晚年以所居宅，改為天平寺，延浮山遠禪師居之（蘇州府學亦其所捨）。仁宗朝，累官樞密，參知政事，追封楚國公，諡文正，子孫簪纓不絕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕家舍田園，不過暫時逆旅，樂得以之修福。晉鎮西將軍謝尚，因父鯤之夢而免難。永和四年，舍宅為莊嚴寺（出《建康錄》）。中書令王坦之，捨其園為安樂寺（見《搜神記》）。刺史陶範，於太元初，捨宅為西林寺（出《晉書》）。李子約，歲饑設粥，全活數萬，後捨其屋宇為佛寺（見《法喜志》）。王摩詰，以喪母，表請輞川之地為佛寺。白樂天，王介甫，亦皆以所居，施為梵剎（各見本傳）。較之後世刻剝他財，經營大廈，甘為不肖子孫拆毀，不捨分文修福者，不啻神龍之於蝘蜓矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a40">
</a>
<span style="color:#333399">
     「捨藥材以拯疾苦」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕閻浮提中，共有萬種樹，八千種草，七百四十種雜藥，四十三種雜香，百二十一種寶，皆足以濟人。而於疾苦尤急者，則惟藥材耳。以藥濟人，捨也；以方給人，亦捨也。貧人不與計利，捨也；勸人不賣假藥，亦捨也。捨之為術多矣，存乎拯之之心耳！末世之疾病，漸漸增添；末世之良藥，亦漸漸減少。且如小兒痘疹，生於晉魏以後。箭風之病，起於順治末年。近時初生嬰兒，多生螳螂子於兩腮，剖而去之，兒方飲乳得生，否則一兩日輒死。此余成童以前，所未嘗有也。萬年以前，水味之厚，同於乳酪。耆婆（天竺國之王子，醫中之聖也）在時，猶有藥王樹一本，能照見人肺腑。有明之世，上品人參，多成形像，其價止與白金相等，今則價高四五倍，而色味反不如矣。將來五千年後，人壽二十歲時，疾疫災起，死亡積野，過七月零七日，其災方熄，彼時尚無甘蔗糖鹽之類，而況參苓桂附乎！《婆沙論》云：「若以一阿梨勒果（不必專用此果，特偶舉之耳），奉施病僧，於當來世中，決不遇疾疫災。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    疾苦之生，非生於生之日，必有所由生。《大方廣總持經》云：「以惡眼視發菩提心人，故得無眼報。以惡口謗發菩提心人，故得無舌報。」《梁懺》云：「為人喑啞，謗毀人故；為人短小，輕蔑人故；為人醜黑，遮佛光明故；身生惡瘡，鞭撻眾生故。」《法華經》云：「水腫乾痟，疥癩癰疽，如是等病，此人夙生謗斯經故。」獲罪如是，可知有一種病，必有一種致病之由。施捨藥材，救於已病之後；勸其不造惡業，救於未病之先。一是聽訟猶人，一是使民無訟，並行不悖可也。 
    下附徵事（二條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     多劫無病（《付法藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    薄拘羅尊者，於毗婆尸佛出世時（此過去莊嚴劫中第九百九十八尊佛），本一貧人，見一比丘患頭痛病，發至誠心，以一阿梨勒果施之，其病頓愈，由是九十一劫以來（即人壽一增一減之小劫），在天上人間中，常無病苦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕在俗之人，當年老疾病時，尚有妻孥奉養。獨有僧尼臥病，則所求闕絕，舉目無親，最為淒慘。所以經言供養病僧，其福最大也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     瘡發人言（出《漢書》及《水懺緣起》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    漢景帝時，七國驕恣，吳王且有反謀。晁錯慮其為變，勸帝稍削其地。七國聞之，遂反。帝憂懼，方議征討，而吳相袁盎，與錯有隙，乘機勸帝誅錯，遂腰斬之於東市。仆射鄧公，上書訟冤，帝始大悔，然已無及。至唐懿宗朝，有悟達國師者，未顯之日，與一僧邂逅於京師。其僧有惡疾，眾共惡之，而悟達禮遇有加，略無厭色。後分訣時，僧感其意，乃囑曰：「子後有難，可往西蜀彭州茶隴山相尋，其山有二松為志。」悟達居長安，德望日著，懿宗禮為國師，賜沈香座，恩寵日隆。忽生人面瘡於膝，眉目口齒畢備，飲啖無異於人，痛苦萬狀，良醫莫識。忽思及病僧語，徑往茶隴山。到已薄暮，四顧彷徨，遙望煙雲間有二松，遂趨之，見僧果在，告以所苦。僧曰：「無傷也，巖下有泉，翌旦濯之，當即愈耳。」黎明，童子引至泉所，方掬水間，瘡即大呼曰：「未可洗，我尚有宿因欲說。師博及古今，曾讀《西漢書》所載袁盎殺晁錯事乎？」師曰：「曾讀。」瘡曰：「師即袁盎，我即晁錯，腰斬東市，其冤如何！我累世求報，而公十世為高僧，精嚴戒律，欲報無由。今受人主寵遇，利名心起，於德有虧，故能相報。即蒙迦諾迦尊者，洗我以三昧水，不復與汝為冤矣。」悟達聞而凜然，即握水洗之，其痛徹骨，絕而復甦，瘡因平復。今相傳《水懺》三卷，乃師瘡愈後，所述為懺法也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕迦諾迦者，世尊弟子羅漢也。國師相與時，但見為病僧耳，烏知其為異人哉！迦諾迦之號，反因瘡所言而知之。此種業報，夫豈世間之藥，所可療治乎！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     預絕諸病神力
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    謹將大醫王，澤及後世之藥，錄出各種神方於後。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕惡瘡瘋癩神方　　居官不妄笞人，不鞭撻奴婢，不毆撲異類，不以穢手觸經書，布施膏藥，不鄙厭身生惡瘡者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕盲聾喑啞神方　　不欺盲聾喑啞人，流通佛語，施香燈油，不視淫殺之事，不窺人於隱密，不以惡眼視父母師長僧尼，明目之人不習卜筮以妨瞽者之業，不遮閉禽獸之目，不聽妻妾之譖以疏父母，不聽信邪說，不竊聽人隱褻事，不信人死斷滅無有應報，不謗三寶，不竊議君親師長，不以利口顛倒是非。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕虛勞怯弱神方　　事親服勞不倦，禮拜三寶，周給病僧，能代病者之勞，不盡奴婢及下賤人力，能節耕牛乘馬之力。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕短命夭折神方　　孝養父母，戒殺放生，不畜豬羊雞鳧等物，不造殺生器皿，勸屠人庖人打鳥人等改業，印施戒殺放生因果善書，醫道不精不敢應世。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕妻子離散神方　　不毀鳥巢，不掘獸穴，不捕蟋蟀。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕牢獄閉繫神方　　不輕訟，不籠閉鳥獸，不畜蟋蟀，不造刑具，不造豬欄鳥籠及關閉蟲魚之物。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕貧窮苦楚神方　　養親不敢計所費，齋供僧尼，周恤親黨，布施貧窮，貧人不與計利，不拒假（＊同「借」）貸，不取非分財物。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕容貌醜陋神方　　事親有婉容，和顏奉尊長，塑畫佛像，修補佛像，施香燈油，勸人息訟，謙恭接物，不以暴怒淩人，不鄙笑六根不具之人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    預絕愚癡邪見神方　　尊信三寶，敬惜字紙，崇重師傅，受持讀誦大乘經典，親近有德高僧，發明三世因果之說，刪削謗佛之書，誨人不倦，不輕鄙無智之人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以上各項，俱兼自作，教他作，及讚歎隨喜作。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a41">
</a>
<span style="color:#333399">
     「施茶水以解渴煩」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕人知饑足以喪身，不知渴亦足以致病。少壯者猶可，而在年高者猶甚；無疾者猶可，而在多病者猶甚；地近者猶可，而在長途者猶甚；和煦時猶可，而在大寒大暑猶甚。古人云：勿以善小而不為。施茶必居其一矣。　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     施水福報（《百緣經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛城中，有一長者，財寶無量，婦生一子，端正殊妙，不飲母乳，齒間自然有八功德水（＊八種功德分別是：澄清潔淨、清涼解熱、甘美味好、輕浮柔軟、滋潤身心、安寧和平、止渴去饑、增長善根），以用資養。年長出家，名耶奢密多，成阿羅漢。比丘問其宿緣，佛言：「迦葉佛時，有一長者，出家入道，不能精勤，又復重病，醫教之食酥，夜間藥發熱渴，求水不得，趨至河濱，河水復竭，備經艱苦。明旦語師，師言：『汝遭此苦，狀似餓鬼，汝今可取我瓶中水去。』比丘如命而往，瓶中水亦竭。心大憂懼，自謂必墮餓鬼。因見迦葉佛，至心懺悔。佛言：『汝今可於眾僧之中，行好淨水，可得脫此餓鬼之身。』聞已歡喜，便於僧中常給淨水，經二萬年，即便命終（迦葉佛時此間人壽二萬歲），故在所生處，齒間常有清淨八功德水，今復遇我，出家得道。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕餓鬼道中，積劫不聞水漿之名。非無水也，身雖生於河濱，而其不聞者如故也。不遇迦葉如來，安能轉禍為福耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     以水賣貧（《賢愚因緣經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    阿槃提國，有一長者，貲財甚富，家有賤婢，衣不蔽形，食鮮充口，時被鞭撻，求死不得。一日持瓶，詣河取水，舉聲大哭。佛弟子迦旃延，憐而告曰：「汝若厭貧，何不賣之？」老婢答言：「誰買貧者？」迦旃延曰：「貧實可賣。」婢問：「賣貧若何？」曰：「汝欲賣貧，當一一信受吾語。可先洗瓶，以瓶水布施於僧。」婢言：「瓶是主人之物，如何可施？」師曰：「瓶雖非汝物，瓶中之水，汝獨無分耶？」婢意開悟，乃持瓶施水，師親自受水，授以三歸五戒，復教以念佛。是夜，老婢遂命終於主人室內。明日，主人見之，怒甚，投屍寒林。其神生於忉利天宮，遙見故身，遂與天中眷屬，散華其上。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕既知布施可以賣貧，即知禮佛可以賣賤，放生可以賣短命，參學可以賣愚癡矣。有智之人，一聞便當千悟。安在世間之逆境，不可一一賣之乎！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a42">
</a>
<span style="color:#333399;
">
     「或買物而放生」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕王法之治罪人也，不能加於殺戮之外；父母之愛子女也，不能加於生全之外。可知天下之最惡者，唯殺生；而天下之最善者，唯放生矣。夫禽獸與人，形體雖異，而知覺實同。觀彼被執之時，驚走哀鳴，逾垣登屋；與吾人類，當王難捕戮之時，父母彷徨莫措，妻孥投死無門，異乎不異？觀彼臨刑之際，割一雞，則眾雞驚啼；屠一豕，則群豕不食；與吾人類當劫掠屠城之際，親見父母傷殘，目擊妻孥支解，異乎不異？觀彼宰割之候，或五臟已刳，而口猶吐氣；或咽喉既斷，而眼未朦朧；與吾人類臨欲命終之候，痛苦欠伸，點頭熟視，異乎不異？於此忍心殺之，其恨何如？於此買而放之，其感又何如？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    放生不可有常期，恐人因吾買放，反致購求物類也。放生不當有常所，恐人伺吾放後，旋復盜取也。放生不必拘常物，不論物命大小，悉宜救濟也。吾崑放生會，唯清涼庵最善。由其創始之時，善友先捐百金，貯之典鋪，每月收其息以放生。而於會期四五日前，又各分小單於與社之友，屆期零星攢湊，並不獨藉乎典息。此所以久行而不替也。舉會之日，各誦《華嚴經》五卷，香燭薪水之資，三人為之均任。尤屬眾擎易舉，他處可以為法。 
    下附徵事（六條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     放豚放兒（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    晉杜永平，梓潼涪人也，家巨富，有子十歲，名天保，甚愛念之。太元三年，暴亡。未幾，家中母豬生五子，一最肥，將殺以饋官禮。有一比丘，忽謂杜曰：「此豚是君兒也，何相去百餘日，而遂忘耶？」言訖，但聞香氣累日，遂放此豚，憐而養之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛言：有生之屬，或多宿世父母六親。儒者不察，以為何忍作此種想。獨不念作此種想，猶且不忍，豈其殺之而食，反可忍耶！一言以蔽之，曰：弗思耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     賣豬賣子（《冥報記》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隋大業八年，宜州皇甫遷，曾竊母錢六十文，母索錢不得，舉家盡遭鞭撻。明年遷亡，託胎其家豬腹中，豬稍長，賣於遠村社主家，得錢六百文。是夜，其妻方睡，即夢豬云：「吾是汝夫，為取母錢六十，累合家拷打，罰為豬，不意被汝賣去，幸速贖我，稍遲則被宰矣！」妻覺，猶不甚信，少頃睡去，復夢如初，其情轉迫。乃披衣叩姑門，而姑坐起已久，各述所夢而同。時已半夜，而社主尚遠三十里。其母恐不肯贖，乃以錢一千二百文，命長男並遷之子同往。社主因社期已迫，堅拒不允。乘夜仰有勢力者強贖之，社主乃放豬歸。道經曠野，兄語豬云：「審是吾弟，可先行。」豬即先行到家。其後鄰里共為嘲笑，子女恥之，乃私告曰：「吾父如此，累兒女何以見人！父向與徐某甚厚，盍往其家，吾等送食可也。」豬聞之，涕淚交流，搖尾竟往徐家，相去四十里。大業十一年，豬遂死於其處。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕改頭換面，一家不識矣，所以六親畢竟是空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     救羊救女（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐長安風俗，每過元日，遞相設宴。有筆賈趙大，次當設席。其日賓至，見其碓上有汲水繩，縛一童女，年可十三四，身穿青裙白衫，泣告客曰：「吾乃主人女也，往年盜父母百錢，欲買脂粉，未及而死，其錢現在廚房西北隅壁孔內，今罰我為羊。」言訖，客諦視之，乃一青羊，而白頭者也。驚告主人，主人問其形貌，宛如亡女，死二年矣。急索廚中，錢猶在焉。於是送羊於僧舍，而合家齋戒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕錢猶具在，而苦報已償，不幾枉自受罪乎！萬般將不去，唯有業隨身。尤信！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鞭馬鞭親（《冥報拾遺》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐並州文水縣李信，為隆政府衛士。顯慶某年冬，乘赤驥馬，並帶驥駒一匹，隨例往朔州赴蕃。時風雪嚴凝，行十余里，馬不能進。信鞭之數十，馬遂作人語，謂信曰：「我是汝母，為生前背汝父，將石余米付幼女，故今獲報。此駒即汝妹也，亦為償債耳！」信聞之，不勝悲泣，乃躬負鞍轡，告之曰：「信是我母，當自行歸家！」馬遂前行至家。信兄弟乃別作廠室養飼，有同事母。常為其齋僧禮懺，合門精進修持。時工部侍郎溫無隱，岐州司法張金停，俱以丁艱在家，聞而駭異，就家詢之，見馬猶在云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕財物之可通融者，無如夫妻子女，乃猶毫不假借如此。然則世之偏憎偏愛，而私為厚薄者，可為寒心！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     曹翰宿因（《現果隨錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蘇州劉玉受，諱錫元，萬曆壬子秋，為貴州房考官，道經湖廣，夢一長面偉人告曰：「吾宋將曹翰也，前在唐朝為商，偶過一寺，見法師講經，發心設齋一供，隨復聽經半日。以此善因，世為小吏，從不失官。至宋為偏將軍，即曹翰也。攻江州不下，怒屠其城，因此殺業，世世為豬，以償所殺。往歲，曾為豬於君之佃戶家，蒙君憐而活之。今君泊舟之所，即我將來被殺處。明日第一受宰者，即我也。有緣相遇，幸垂哀救。」劉驚覺，窺泊舟之所，果屠門也。頃之，抬出一豬，呼聲動地，劉遂贖之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此豬放之閶門放生堂中，呼曹翰即應，萬人目擊。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     救物同登（《廣慈編》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    會稽陶石梁，與張芝亭，過大善寺，放膳魚數萬。其秋陶夢神曰：「汝未該中，因放生，早一科。」榜發而驗，因曰：「事賴芝亭贊成，奈何功獨歸吾！」數日，南京錄至，張亦中式。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕明末，蜀士有劉道貞者，曾作戒殺文勸世。辛酉七月，其友夢至文昌殿，帝君揭一紙示之曰：「此劉生戒殺文也，今科中矣。」寤而語劉，不信；榜發，果如其言。然則欲向青雲路者，可以知所適從矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a43">
</a>
<span style="color:#333399">
     「或持齋而戒殺」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕勸人戒殺，猶或相信；若言持齋，未有不以為迂矣！不知天下唯有食肉之人，所以有殺生之人；亦唯其有殺生之人，所以有食肉之人；二者相為勾引。世人只緣習見習聞，所以不知不覺。假令每日天將曉時，各得神通天眼，親見無量無邊屠戶，手執利刀，將一切豬羊牛犬，捆縛在地，加以極刑。爾時，一切物類，大聲疾呼，魂飛魄戰，號天而天不賜梯，掉地而地不借孔。瞬息之間，尖刀盡斷其喉；瞬息之間，尖刀盡入其腹；瞬息之間，熱血盡從刀縫噴出；瞬息之間，沸湯盡從刀縫注入。由是注目，則如熱釘烙眼；注背，則如沸鐵澆身；注舌，則如烊銅灌口；注腹則如滾錫纏腰。此時一切物類，因痛極而緊閉其目，因痛極而漸低其聲，因痛極而百骸俱為伸縮，因痛極而五臟盡若牽抽。俄而，閻浮世界，幾萬萬生靈，頭足異處，骨肉星羅。積其屍，可以過高山之頂；收其血，可以赤江水之流；覽其狀，慘於城郭之新屠；聽其聲，迅於雷霆之震烈。如是所造無量兇惡，其端皆為吾等食肉所致。然則食肉之招報，亦不小矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    萬一此種物類，宿世曾為吾之六親，將若之何？曾為吾之眷屬，將若之何？不然，未來世中，或為吾之六親眷屬，將若之何？更不然，吾之他生後世，同於此種物類；或吾六親眷屬之他生後世，同於此種物類，又若之何？諺云：一日持齋，天下殺生無我分。若一日不持齋，則天下殺生有我分矣。可不懼哉？據經典所云，將來過六千年後，人壽十歲時，有刀兵災至。一切眾生，自相殺害，地所生草，利如鋒刃，觸之即死。過七日七夜，其患方除。佛言：從饑饉刀兵死者，皆入惡道；從疾疫死者，多生天上。何以故？以有疾病時，但相慰問，無有毒害屠殺，及相爭相奪之心故。《婆沙論》云：「若一日一夜持不殺戒，當於來世中，決不遇刀兵災。」　下附徵事（九條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     怨親顛倒（《法句喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛國有婆羅門，富而慳貪，每逢食時，堅閉其戶。一日烹雞作饌，夫婦同食，中間夾坐一小兒，數取雞肉納小兒口中。佛知此人，夙福應度，乃化作沙門，現其人前。婆羅門見而怒曰：「道人無恥，何為至此？」沙門曰：「卿自愚癡，殺父娶母，供養怨家，如何反謂道人無恥？」婆羅門問故，沙門曰：「案上雞者，是卿前世之父，以慳貪故，常墮雞中。此小兒者，往作羅剎，宿生常被其害，以卿夙業未盡，又欲來相害耳。今此妻者，乃卿前世之母，以恩愛深固，還作汝妻。此種輪轉，愚人不知，惟有道人，了了皆見。」佛於是即現威神，令識宿命。婆羅門懺悔受戒，佛為說法，得須陀洹道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕都提之父，作狗於其子之家，盜取盤中食（詳《中阿含經》）。旃檀之父，乞丐至於子之門，被閽人毆折一臂（詳《經律異相》）。世間極駭異之事，正世間極平常之事。所以一切有命之物，概不可殺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     餓狗示報（《冥祥記》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劉宋沙門竺慧，新野人，住江陵四層寺。永初二年卒，弟子為設七日齋供。圓滿之日，有僧道賢，見慧在房前，衣服不異平時，謂賢曰：「君猶不能斷食肉乎？吾正坐食肉，生於餓狗地獄。」道賢懼，未及答，慧復言：「君若不信，試看我背後。」乃回背示賢，見三黃狗，形半似驢，眼光如炬，有齧慧之狀。賢驚呼，其形遂滅。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕在俗之人，尚當堅持齋戒，況號為衲子，而猶是乎！其得現形以垂炯戒者，未始非七日齋供之力也！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     一錢薦帝（《隋唐紀事》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    周武帝，好食雞卵，時有名拔虎者，為監膳儀司，有寵。至隋文帝時，猶為監膳。開皇八年，暴死，因胸前暖，未即殮。過三日，忽甦云：「吾欲面至尊，為武帝傳說。」文帝知之，即召見，輿人負之入，云被攝至冥，見周武帝先在，冥王問吾曰：「汝為帝作食，共食白團幾何？」余不知白團為何物，左右以雞卵對，余惘然不知其數。王曰：「此人不記，當須出之。」帝慘然不樂，忽見庭前有鐵床，並獄卒數十人，時帝已臥在床上矣。見獄卒以鐵梁壓帝，兩肋裂開，有無數雞子迸出，俄與床齊，帝大稱苦，呼吾告曰：「寄語大隋天子，所有倉庫玉帛，昔年亦吾儲蓄，我今為滅佛法事，受極大苦，可速為我作功德。」於是文帝下詔，令天下人各出一錢，以資冥福，且命錄其事於史。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕武帝之滅法也，其毒遍流於天下，故其追薦也，亦當遍及於天下。迨至盡天下而代其懺悔，其罪自然消亡矣。昔歐陽公，為參政時，兼譯經潤文使。嘉祐六年閏八月，公夢至一所，見十人冕旒環坐。因問曰：「君等非釋氏所謂十王乎？」曰：「然。」又問：「世人飯僧誦經，為亡人修福，有益乎？」曰：「安得無益！」公自此爽然若失，深悔從前排佛之謬（出《歐陽公行狀》及《韻語陽秋》），於是作為訓子之語，以戒後人（詳《吉安舊府志》）。其沒也，誦《華嚴經》之第八卷而逝（見《金湯編》）。噫，天下之為歐公者，豈少哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     父殺羊女（《冥報記》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐貞觀中，京兆韋慶植，有女早亡，韋夫婦甚痛惜之。後二年，韋欲宴客，買得一羊。其夜，韋妻夢亡女，著青裙白衫，頭簪雙玉釵，泣告曰：「兒在生日，嘗私用父母錢財，今作羊身來償父母。明旦當殺，願垂哀救！」母驚寤，自往觀羊。見羊半體皆青，項膊獨白，頭上有白毛兩點，宛如釵狀。即止家人勿殺，而慶植未知也。適賓至，索饌甚急，大怒廚夫。廚夫畏罪，遂取殺之。既而座客皆不食，慶植問故，客曰：「頃所殺羊，遙望乃一少年女子耳！」入而詢妻，乃知其故。韋大悲慟，發病而亡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此事與筆賈之女相類，同一盜親之錢，同一作羊示罰。然彼則獲免於死，此獨終至於殺者，非有幸有不幸也！一則所盜之錢未用，一則所盜之錢既用也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     夫殺羊妻（《廣仁錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劉道原，為蓬溪令，解官，宿秦氏家，夢一婦泣訴曰：「吾乃秦之妻也，曾捶殺一妾，冥官罰吾為羊，今現在欄中，明日將殺以享君。死固不惜，但腹中有羔，若因我而死，則吾罪愈重耳！」劉待旦言之，則已宰矣。舉家大慟，納羔於腹，葬之曠野。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕成家之子，不輕借銀錢之債，恐其出息以相償也；有智慧之人，不肯借性命之債，懼其捐軀以相報也。所以大修行人，必欲超出三界，報得五眼六通，盡知過去未來，世出世間之事而後已也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     殺生冥累（《竹窗隨筆》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    錢塘金某，齋戒虔篤，沒後附一童子云：「吾因善業未深，未得往生淨土，今在陰界，然亦甚樂，去住自由。」一日呵妻子云：「何故為我墳墓事，殺雞為黍？今有吏隨我，不似前日之自由矣！」子婦懷娠，因問之，曰：「生男，無恙；過此復當生男，則母子雙逝。」眾異而志之，其後一一皆驗。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛與阿難在河邊行，見五百餓鬼，歌吟而前。阿難問之，佛言：「其家子孫，為彼修福，當得解脫，是以歌舞。」又見數百好人，啼哭而過，阿難又問，佛言：「彼家子孫，為其殺生設祭，不肯作福，後有大火逼之，是以啼哭。」（見《大藏一覽》）世俗不知，但見盛備牲肴，以為榮宗耀祖，而豈知適所以累其親乎！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     河神受戒（《現果隨錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    江西鱘魚嘴，其河最險，有無風三尺浪之謠。此地有龍王廟，神最靈，商賈往來者必禱之，所殺無算。崇禎年間，有三昧律師，將過其地。廟祝夢神告云：「明日有僧來，其僧宿世與我同師出家，彼不昧正因，所以復為高僧；我以一念之差，墮於血食，今殺業甚多，將來必入地獄。明日懇其為我授戒，以後祭我者不得復用葷酒。」明日廟祝訪之，果遇三昧律師，告之故，師到廟與神說戒。自此風恬浪靜，往來者俱不設祭矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕水陸神祇，若享血食之報，無有不入地獄者。東嶽聖帝，於唐朝永淳以前，亦用葷血，後求元圭禪師，受過五戒（見《傳燈錄》），因以得免。即文昌帝君，以及關帝，亦斷無用葷血之理。君子愛人，猶當以德，曾謂二帝不若曾子乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     破齋酬業（《現果隨錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山魏應之，子韶族子也。崇禎庚辰春，與子韶同寢，忽夢中狂哭念佛。子韶驚問，乃曰：「夢至陰府，見曹官抱生死薄至，吾命在縊死薄，下注云：『三年後某日當自縊書寮。』余問何罪，曰：『定業難逃。』問何法可免，曰：『莫如長齋念佛，精進修行，庶或可免。』」遂語子韶曰：「侄從此一意修行矣！」遂持長齋，曉夕念佛，精進者八閱月。後文社友皆咻曰：「此夢耳，何為所惑？」由是漸開齋戒，癸酉春，無故扃書房門縊死。屈指舊夢，適滿三年。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕口腹之士，必以孔子不持齋為口實，獨不思孔子齋必變食，則飲酒食肉，當時未嘗不戒也。必齋戒而後交神明，則食肉為昏濁之法可知。今人事事不如孔子，獨將不持長齋學孔子，豈其以是為入聖之門耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     賣齋立斃（《現果隨錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    麻城王某，長齋三年，忽染惡瘡，心生退悔，其友慰之曰：「公持齋人，佛天必佑。」王曰：「持齋三年，得此惡報，有何益乎？」友曰：「汝不欲此齋，可賣得吾否？」王問如何賣，友曰：「一分一日，三年當得銀十兩八錢。」王喜，遂書券得銀，明日將開齋戒，夜夢二鬼罵曰：「十個月前，汝祿已盡，以持齋故，延至今日，今命算反透矣。」立欲攝去，王請緩一夕，當退銀，誓復長齋。明日，呼其友索券，友曰：「昨持歸，即於佛前焚化矣。」王悔恨，立死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕欲買者固奇，竟賣者亦奇，賣去而即來算帳者尤奇。觀此，可見誦經禮懺者，既出錢財，無不得福矣。欲持長齋，當先作五種不淨觀，然後於魚肉之類，能生厭心。何者為五？一者種子不淨，謂一切肉食，皆畜生之精血所成故；二者所食不淨，謂豬羊所食，無非糟糠糞穢故；三者住處不淨，謂其沒身於大小便利之中故；四者腹中不淨，謂其腥臭體中，滿包屎尿膿血故；五者死後不淨，謂其腐爛時，與死人無異故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a44">
</a>
<span style="color:#333399">
     「舉步常看蟲蟻」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕牛羊犬馬，世俗猶或憐之，若言愛惜蟲蟻，無不笑其愚矣。獨不思形有大小，性無大小。若謂大者殺之有罪，小者殺之無罪，則人身雖大，終遜於牛，與其殺牛，不如殺人。而天下之至尊且貴者，無如摩竭大魚矣（摩竭大魚，鱗甲內癢，以身揩玻璃山，海水皆赤）。帝君此語，欲人泯乎大小之見，一舉足而不敢忘戒殺也。世人舉足動步，無不是罪。即以行路而言，一生誤傷物命，不知幾千萬萬矣！曾見沙彌律中，有行步不傷蟲蟻咒，甚為簡易，宜於每日清晨，未下床時，先默念佛號數聲，祝曰：「從朝寅旦直至暮，一切眾生自回護，若於足下誤傷時，願汝即時生淨土。」隨持咒七遍，咒曰：「唵地利日（音支）利娑婆訶。」持過七遍，然後投足於地，則無誤傷之患。按此咒，不問智愚，人人可誦，子弟六七歲時，即宜教之，習慣，則仁慈之念，自幼培植。未始非雞鳴而起，孳孳為善之助也！　下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     忍渴護蟲（《法句喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛在祇園說法，有新學二比丘，從羅閱祇國來。道路遼遠，又值亢旱，渴乏欲死。偶見地穴中，有升余水，中多細蟲，不可取飲。一人曰：「且當飲之，救得我身，然後見佛。」一人曰：「既破佛戒，即見何益？」遂忍渴而死，其神即生忉利天，自識宿命，手持香花，來供養佛。其飲水者，經日乃至，泣告其苦。佛言：「我久知之。」因指天人示之曰：「此即與汝同來者，今先至矣。不奉我戒，雖云見我，我不見汝也！」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛制空缸甏（＊罈子）之類，宜覆不宜仰，何以故？誠恐仰之而積水生蟲，且因用之而棄水殺蟲也。蓋夏秋之間，地上苟有積雨，過一兩日，未有不出蟲者，所出之蟲，無有不乾死者。故開通陰溝，使家中不積水。不以溝內泥水，灌溉花木。新受雨水，必先投熾炭於內。不以魚肉之骨，及腥膻之物，狼藉在地，以致引誘群蟻，被人踐踏。皆所以預杜殺機也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a45">
</a>
<span style="color:#333399">
     「禁火莫燒山林」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕人遇火災，未必皆喪身命。獨至山林被焚，則一應飛者、走者、鳴者、躍者，無足、二足、四足、多足，盡殲烈焰矣！此種罪孽，多出之惡少。禁之莫燒，為功最巨。堿水、鹽汁、沸湯、石灰漿，皆不可潑於有蟲處所。 
    下附徵事（二條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     以身濟獸（《大智度論》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    過去無量劫前，有大樹林，多諸禽獸，野火來燒，三面俱熾，唯有一面無火，而阻於河。眾獸窮迫，逃竄無地。佛言：「吾於爾時，為大身多力鹿，以前後腳，各踏兩岸，將身橫踞水上，令眾獸踏背而過，皮肉俱爛，以慈悲力，忍之至死。最後一兔來，命已垂絕，強自努力，令彼得過，過已，折脊墮水而死。」佛言：「若我自述宿世，如是苦行，窮劫說之，猶不能盡。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛言：「爾時前所度者，諸弟子是也，最後一兔，今須跋陀是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     燒蟲受譴（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    揚州何自明，開茶館於石塔寺前，家多樹木，每掃葉焚之。及病，且死，忽自言曰：「吾一生以來，所燒樹葉無算，初不知其為罪，豈料其上蟲蟻無算？今冥司以此罪吾，殆不可復贖矣！」言訖而死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕竹木之朽者，多生蛀蟲白蟻於內，皆不可作薪，豈特樹葉乎？按經典言，燈焰之上，有微細眾生，吞食其煙，人氣一吹即死，凡眼不識，唯有天眼者，方能見之。故佛教比丘不得以口氣吹滅燭燈。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a46">
</a>
<span style="color:#333399">
     「點夜燈以照人行」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕黑夜難行之處，忽然予以一燈，是猶呼無目者，而予以雙眸；挽既去之太陽，而邀其末光也，何惠如之？是故有燈，則眼前了了，故施之者，當得明目報。有燈，則心無憂慮，故施之者，當得歡喜報。有燈，則不履污穢泥途，故施之者，當得潔淨報。有燈，則犬吠不驚，故施之者，當得無畏報。有燈，則不令人疑，故施之者，當得舉動光明報。有燈，則不致跌撲損傷，故施之者，當得無病報。有燈，則不墮落溪河井澗，故施之者，當得長壽報。孰謂點夜燈者，獨照人行乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世人生不知來，死不知去，俄而入一胞胎，俄而出一胞胎，盡在黑暗中輪轉。誰是有燈以照者？自佛言：「欲知前世因，今生受者是；欲知後世果，今生作者是。」而後前世後世，恍然各有一燈矣！修行十善，照之以生天也；受持五戒，照之以為人也；歸依三寶，照之使不入三途也。是則燃智慧之燈也！ 
    　下附徵事（二條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     貧女施燈（《阿闍世王受決經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    阿闍世王，用百斛麻油，自宮門至祇園精舍（在舍衛城南六里），靡不周遍。時有貧窮老母，見王作福，私自感傷，乃以兩錢買油，用以供養。時兩錢油應得二合，賣油者嘉其至誠，復贈三合。計此油不能半夕，老母私自誓云：「若我後世，得道如佛，願此燈通宵不滅！」是夜，王所點燈，或明或暗，種種不同，唯貧母之燈，光明達旦。明日，目連以袈裟扇之，燈光益明。佛言：「此光非汝威神之所能滅，此母宿世已供養百八十億佛，卻後三十劫當得作佛，號曰『須彌燈光如來』，只因宿世未嘗布施，故今貧窮。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕所謂修慧不修福，羅漢應供薄也。然則布施之事，誠不可已矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     竊油現果（其親面述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山石浦鎮，有一觀音堂，荒涼殊甚。康熙初年，有人殺兔於其內，欲烹而無油。一人指佛前燈油示之，其人遂取以烹。食兔甫畢，而兩目忽瞽，遂終其身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕若據戒律，則佛前燈油，尚不可以供菩薩，況凡人竊取乎！況又竊以烹兔乎！失明之報，未盡其罪也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a47">
</a>
<span style="color:#333399">
     「造河船以濟人渡」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕臨流躑躅，歎隔河千里之難，忽然載而渡之，是所謂絕處逢生也。予人以絕處逢生，其人亦必絕處逢生矣！從江河中渡人，其功固大；從生死中渡人，其功尤大。從江河中渡人者，恩在一時；從生死中渡人者，恩在世世。一切凡夫，皆在生死輪回之此岸，唯有六種大功行，可渡之而到於彼岸。彼岸者，諸佛菩薩超出三界之岸也。六種大功行，即六波羅蜜也，所謂布施度慳貪，持戒度惡業，忍辱度瞋恚，精進度懈怠，禪定度散亂，智慧度愚癡也。　下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     志存濟溺（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明楊少師（＊官名）榮，字勉仁，閩之建寧人，世以濟渡為業。時遇溪漲，沖毀民居，溺死者順流而下。他舟爭取貨物，獨少師曾祖與祖，專意救人，貨物一無所取。鄉人共笑其愚，答曰：「我渡值，足以自給，妄取非吾願也。」迨少師父生，家漸裕。忽有道者過，曰：「汝祖有陰功，子孫當貴顯，宜葬某地。」遂如言葬之，即今白兔墳也。後生少師，弱冠登第，位至三公，曾祖、祖父，皆贈如其官。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕康熙丙子年六月初一日夜半，崇明縣海潮大至，飄去沙鎮一十八所，人畜器械，蔽水而下。有人伏於大柴堆上，浮海而來，未及到岸，而岸上居民某，利其柴，漸漸以物鉤取，不意柴堆忽散，其人溺死。方至薄暮，取柴者忽發顛狂，自言：「我一家四口俱死，唯我尚可獨生，今汝既害我，我決不汝饒矣！」其人即於是夕暴亡。可見，志在利人者，己亦未嘗不利。志在得財者，財亦終不可得。善士樂得為善，惡人枉自為惡，良不誣也！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a48">
</a>
<span style="color:#333399">
     「勿登山而網禽獸」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕同一羽族也，以禽鳥視雞鶩，則大相徑庭。蓋雞鶩之宿業重，故招決定殺果；禽鳥之宿孽輕，故得未定殺果。若登山而網之，是使孽輕者亦招重報矣，其孽非自吾而造乎！《梵網經》云：「若佛子見異類，當默念云『汝是畜生，當發菩提心！』若不爾者，犯輕垢罪。」則見諸禽鳥，猶當發心救度，反欲網而食之，可乎哉？閻浮提山林樹木中，共有四千五百種鳥（出《藏經》）。雖極羽族之變，而其貪生畏死，則一也。彼方藉山以作棲息，乃一旦網之，使其母離子散，招報亦屬非淺！禽鳥之死，不止於網，網既不施，則其不得用弩箭火槍，以及毀巢取卵，益可知矣。 
    下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鸚鵡始末（《賢愚因緣經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛國須達長者家，有二鸚鵡，稟性黠慧，解人言語。見比丘來，先告家人，令出迎送。阿難見之，為其說四諦苦集滅道，二鳥聞法歡喜，棲於樹上。以宿業故，為野狸所食；由聞法故，其神生於四王天。佛言：「此鳥盡四王天壽，當生於忉利，忉利壽盡，生於夜摩，夜摩壽盡，生於化樂，化樂壽盡，生於他化自在，他化壽盡，還生化樂，以至四王。如是往返七次，當生人中，出家修道，一名曇摩，二名修曇摩，成阿羅漢。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕雖聞四諦，仍被狸吞，知定業之難免也；雖被狸吞，終出三界，知佛法之當聞也。彼求生淨土者，苟其平日精進修持，發宏誓願，無論其不能坐脫立亡，縱使蛇傷虎噬，亦何礙其為生西方乎！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鴿得人身（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐並州石壁寺，有一老僧，日誦《法華經》及《金剛經》。貞觀末，有鴿巢於其室，俄出二雛。僧日以飯飼之，後俱墮地死，因收葬之。經旬後，僧夢二小兒謂曰：「吾等先有小罪，遂受鴿身，近聞法師誦經，當脫此禽身，託生於某村某姓，過十月後，當誕生也。」僧如期往，其家果生二子，呼為鴿兒，兩兒並應；一應之後，歲餘始言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕初生天者，猶憶宿世之事，迨見天女，遂迷失本心，不復記憶。鴿兒之應，猶是初生未忘耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     骨節寸斷（崑人目擊）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山東關外三里，有玉柱塔，壁立江滸，上多鳥雀，有童子慣取其卵。一日登其最上層，正欲毀巢，忽失足墜。時有太倉船過，親見此童從簷際墜下，凡三四顛倒，而後及地，寂然無聲。視之，骨節寸斷矣（此康熙二十五、六年事）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a49">
</a>
<span style="color:#333399">
     「勿臨水而毒魚蝦」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕閻浮提大海江湖中，共有六千四百種魚（出藏經）。雖極水族之繁，而其貪生畏死，則一也。彼方賴水以為窟宅，乃無故毒之，使其盡殲厥類，可乎！魚蝦所畏，不止於毒，毒既禁止，則其不得用網罟罾釣，以及張籪絕流，更可知矣。 
    下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     神魚送子（浙中袁午葵述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    休甯縣燕塘村，附近有一大潭。康熙三年，潭內忽產異魚。漁人捕其小者售之，然其魚有格外之臭，買者絕少。有一神魚，遇網即穿，莫之能得。漁人程二恨之，驀以大鐵叉刺魚，魚忽跳躍，以尾擊傷其目，一目隨瞽。程二益憤，將以石灰淹之。魚遂託夢於里長某，里長隨呈縣，出榜文禁之。將半月，復夢魚曰：「吾奉龍王朝齊雲，暫寓潭中，所隨甲兵，半已損折，賴汝得以復返，今將別焉！汝固無子，謹以一男，嗣汝之後，用以報德。」明日風雷大作，近潭茅屋，瞬息飛散，神魚不知所往。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕袁午葵先生，於次年到齊雲，雇休寧一舟，其舟子，即程二胞兄也。午葵至書於余，而述其事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鱔救回祿（崇川徐善陳述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蘭谿童際飛，開藥肆於崇明。康熙癸丑，買鱔魚若干放之。數日，夢鱔噴水救火，旁一神曰：「此酬德也！」寤而不解其故。未幾，其鄰家失火，延燒將及，忽風轉得免。方知為救鱔之報。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕是歲，余託徐子塑地藏大士，其明年新正，請像來崑，劄中並錄其事，故知之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a50">
</a>
<span style="color:#333399">
     「勿宰耕牛」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕（原版本缺五行，每行二十字）牛能代人以耕，不能自免於戮者，其故在於口不能言也！奈何吾具能言之口，能言之手，而不代其號呼乞命，作為短歌，以相感動乎！　（附錄耕牛乞命歌）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大杖打耕牛，何不勤勤走。耕牛含兩淚，一步一回首。頸穿足力疲，有苦難開口。望得田禾熟，牛病毛將禿。不念從前勞，反付屠人戮。耕牛怨莫訴，臨去還躑躅。驀爾吐人言，且拜且啼哭：「吾到君家來，報君殊不薄。一面小心耕，一面受鞭撲。餐餐唯水草，未嘗嫌淡泊。吃盡千般苦，禾頭方有穀。穀既在禾頭，賣我置鼎鑊。君得吾之錢，吾受君之毒。腸斷骨猶疼，命在皮先剝。留我過殘冬，天當賜汝福。君既有愛子，吾亦憐鞠育。必欲殺我身，勸君饒我犢。寄語賢牧童，莫打耕牛畜。自恨我前生，何故貪牛肉。半斤還八兩，此理明如燭。官禁殺牛時，吾受屠人囑。得錢容私宰，飽得妻孥腹。不想到今朝，酬償如此速。不見慈心人，化作披毛畜。但見殺生者，臨終惡鬼逐。三代不食牛，名列登科錄。怨怨遞相啖，旋轉如車軸。我是作孽報，君莫為其續。後牛哀後牛，苦楚轉相屬。作此乞命歌，請君三復讀。」　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三十二頭
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛城中，有一長者，其最小婦，名毗舍離，才智無兩，波斯匿王以妹待之。其家有三十二子，皆力敵千夫。最幼一弟，乘象過橋，逢宰相子，擲之橋下而傷。乃欲謀報仇，製七寶馬鞭三十二，陰藏利刃於內。到毗舍離家，每人各贈其一。而又密奏於王，謂此三十二人，天下無敵，今陰懷異志，利刃在鞭矣。王即索之，信以為實，盡斬三十二人頭。函封甚固，送至毗舍離家。而是日毗舍離，正請佛齋僧，見王送函來，謂是助其齋供，歡喜欲開。佛不聽許，待僧食竟，佛為說法，毗舍離遂得阿那含果。然後開函，見是三十二頭，由斷愛欲，不生銜恨。而三十二婦家親族，皆大豪貴。共集兵馬，欲往報仇。王時大恐，趨至佛所，兵遂圍繞祇洹，伺王欲殺。阿難問故，佛言：「過去世，此三十二人，共盜一牛至老母舍，將欲殺之，老母歡喜，為辦殺具，食之皆飽。爾時牛者，即今王是；盜牛者，今三十二人是；老母者，即今毗舍離是。由殺生故，多生以來，常被其殺；由老母見殺歡喜故，多生以來，常見三十二人被殺愁苦。」於是三十二婦家，聞佛所言，忿怒頓息，不敢攻王，向王懺悔。王亦釋然，不問其罪。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕三十二人，生處豪貴，復自有故。佛言：迦葉佛時，有一女人，以香塗塔，三十二人共往助之。故多生以來，常處尊貴，甯陞壑l。今值佛故，各得道跡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     一牛三還（《感應篇解》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    萬曆己丑，太原船戶王彥須，借富翁某銀一兩八錢，未償而死。一日，富翁見王腰繫白帶，走入牛坊，少頃，報牛生犢，視之，腰下有白紋。牛既壯，使牧人賣之，囑其止取價一兩八錢。路遇何屠，如其價買去。後有農夫，見其強健，欲買以耕田，增價至二兩六錢買得。其牛善耕，且不須人照管。一日無故死山巖下，農恨甚。既而知富翁家賣出，因問此牛何故止賣一兩八錢。富翁曰：「此牛即王彥須也，彼所負止一兩八錢耳。」何屠聞之，始大悟曰：「王欠我肉錢八錢，我故多賣其八錢耳。」久之，農亦恍然曰：「我曾欠王彥須銀未還，然則今亦還矣。」因共歎異。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕禁宰耕牛，律有明文。每見禁榜徒懸，鼓刀如故者。由於禁之不得其道耳！若其見有牛肉，聽各色人等，皆可持贓出首，衙役一無攔阻，隨拘賣肉之人，根究殺牛處所，取其盆堂鍋灶而拆毀之。且罰其所有，以賞出首者。仍月月遣人密訪，自無蒙蔽之患。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a51">
</a>
<span style="color:#333399">
     「勿棄字紙」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕人之所以獨貴者，以其口之能言也，亦以其手之能書也。手能書，則手亦能言矣。然口之所言，僅聞一室；手之所言，可達萬里；口之所言，止於當時；手之所言，可垂後世；口之所言，人以耳聽；手之所言，人以目聽；口之所言，片時即疲；手之所言，千秋不倦。甚矣！字之有功於人也。世間若無文字，則官吏無以為治，政令無以為憑。豈獨家不能家，亦且國不能國矣！人之受恩於字者如此，而謂字紙可輕棄乎！字紙固不可棄，字尤不可棄。不順乎親，終身棄去「孝」字；不友於昆，終身棄去「悌」字。如是逐一檢點，則字之為我棄者，多矣！若夫裹物糊窗，狼藉委置，則所棄者，不過字紙耳。或疑蒼頡造字，開萬古文字之源。但當天為雨粟耳，奈何鬼復夜哭乎？不知世間文字，既有正用，即有邪用。天之雨粟，因正用也；鬼之夜哭，因邪用耳。 
    下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     焚經絕後（彙纂《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    武功縣西有寺，內積毀廢佛經一藏。康對山少時，與同庠五友，讀書其中。時值隆冬，四生用廢經以燒炕，一生用以燒洗面水。對山心誹之，不敢言。其夕，康夢三官排衙，盛怒燒經者，斷云：「皆合滅門絕後。」判用水洗面者，削去前程。復責對山云：「汝何不言？」應云：「吾年幼，心知不可，不敢言耳！」官云：「一言勸解，可免罪矣，今姑恕汝。」寤而志其事於書末。不數年，四生合門病瘟疫死，洗面生試輒不利，以訓蒙終身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕世間廢書，皆可焚化，獨佛經不可焚化者。以其福慧及人，遠勝世間書籍耳！蓋同一字也，其間輕重大小，判若天淵，典謨誓誥，固不可與小說同科也。今以不識字者，與識字者較，則識字者勝矣；以略識字者，與博古通今者較，則博古通今者又勝矣。世間書籍，止能說天下事，不能知天上天外事。若博覽佛書，則極龍宮海藏之神奇，前劫後劫之曠遠，十方國土之浩繁，皆能略知其概，胸襟迥越尋常。夫以不識字之人，告以唐虞三代之治，堯舜周孔之名，彼必以為驚於視聽。以僅讀世間書籍之人，示以三藏十二部之文，四十九年所說之法，彼亦以為恍惚難稽。勢固然也！又況改惡修善之因緣，教外別傳之宗旨，其源皆本佛書，而謂焚化可無罪乎？況復褻瀆一至燒炕、燒洗面水乎？將永墮地獄，長劫受苦，永無出期矣！絕門窮困，尚未足以盡其辜也！（炕，北方火床；康對山名海，成化時狀元，文行兼優）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：「經之完備者，固不可焚。若既破壞不全，將若之何？」答：「破極若焚，其灰當用淨布包裹，送大江大海中可也。至於卍字，為如來心印，尤不可褻瀆。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     捐灰減算（同前）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    槎溪朱寧約，字士豐，留心書法。康熙乙丑二月，以微疾亡。知交哭之，忽甦曰：「吾壽該四十二歲，以平日勤於學字，隨意焚化，散棄其灰，不知珍惜，陰司錄過，減吾五年，今三十七，數已盡矣。諸君當知字灰，慎不可棄。」言訖，仍瞑目逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕若云字既為灰，可以捐棄，則道士焚化章奏，皆在捐棄之數矣。至於瓷器、竹木器所繪字樣，磚瓦兩頭所印福壽記號，往往久滯糞壤中，尤宜禁止。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     棄文速果（葛子和麵述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑庠葛子和，於康熙二十六年，讀書於西藥師殿之樓下，上為臥室。一日，偶翻溺器，糞漿從板縫滴下，滴汙其所讀之文，題為「成□謂齊景公曰」一節。隨取所汙之文，投之於水，未曾洗滌暴乾焚化。而是科首場之第三題，恰是「成□謂齊景公曰」一節，寫至「周公豈欺我哉」，遺去一字而不知。因而帖出。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕焚化穢紙，過犯不小，必洗滌之後，乃可化灰付水。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a52">
</a>
<span style="color:#333399">
     「勿謀人之財產」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕各人之財產，由乎各人之福力，並非設謀之可得者。孔子曰：「富而可求，執鞭亦為；如不可求，從吾所好。」求且不可，況於謀乎？謀人財產，大抵為室家之計，欲以傳之子孫耳。至於為妻孥而作走狗，所弗計矣。《毗婆沙論》云：家中父母兄弟，妻子眷屬，唯增貪求，無有厭足。若識得子女是索債之人，室家是怨業之藪，則大夢頓覺，沈屙忽療矣。豈為其多結冤仇，廣行眾惡乎？　下附徵事（四條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     怨鬼訴母（《怨魂志》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劉宋元嘉中，諸葛護為元真太守，尋以疾亡。其家眷猶在揚都，僅一長子元崇，扶柩歸，年方十九。護之門人何法僧，利其貲，擠元崇於水而分其財。是夜，元崇母陳氏，夢元崇歷道其父亡時顛末，及被何溺死之事，悲不自勝；且云行速疲倦，暫臥窗前床上，以頭枕窗。夢甚清楚，悲號而覺。遂執燈照床上，果有濕氣如人形，由是舉家號泣。時陳氏有表弟徐道立，適為交州長史；而徐森之，為交州太守。託其按驗，果如夢中所言。乃收其行兇二人，皆置於法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕處心喪三年之會，而為殺越於貨之謀，名教負人乎？人負名教乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     執槍自刃（《繡虎軒次集》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    梁石柱者，睢陵之富室也。有一子，甚愛之。順治末年，子十九歲，病篤，梁悲痛不勝。子忽直呼父名而告曰：「吾前生徐州某也，有三百金，與汝前生同賈。吾病痢，於中途如廁，汝乘隙以利刃刺吾胸死。而又自割手出血，證吾家以盜死。吾沒後，遂生睢陵王氏，二十年前王某，即吾也。汝後吾三年死，亦生睢陵，即今汝也。昔年吾覓汝不得，偶入縣納條銀，忽遇汝於櫃間，吾怒甚，奪拳擊汝，吾亦不自知其所以也。汝因吾素無一面，反不介意。吾歸數日，憤悶而死，故遂生為汝兒，今年十九矣。計吾痘時，汝費若干，延師費若干，聘媳費若干，考試拜門生費若干，其餘零星小費共若干，銀已還清，但命未償耳！然汝遇我甚厚，吾不忍言，當別去，弟恐陰府不能宥耳！」遂死。石柱旦夕哭之，語人曰：「吾子孝而慧，恐吾悲，故設為此言耳。天下豈有父子大倫而如是乎？」未幾，手礪一槍，或問之，答曰：「今年歲歉，吾處窮鄉，藉以自衛耳。」一日以柄著牆，以鋒著胸，忽大呼曰：「兒待吾自撞可也！」遂奮身向刃一撞，而槍已入胸七八寸，釘於脊骨之內矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕陽間有負恩之人，冥府無不償之債。人知今生之債重，不知來生之債尤重。索現世之債者，居於門首，不敢入內，主人猶惡之嫉之。獨至索宿生之逋，則債主直入內房，安然高臥，使欠債者夫婦兩人，百般珍惜，乳哺懷抱，迨至年既長大，立將家舍田園，盡行盤折，不留一針一草。回思半世營營，無非借本求息，枉為他人作馬牛，豈不愚而可哀哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三次投胎（《繡虎軒次集》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    桐城諸生姚東朗，有子十歲，病且死，父母憐之，謂曰：「汝果無緣為吾子耶？」其子忽作北人語曰：「我乃山東某僧也，積三十金，為師兄所窺，推吾墮水中，我呼觀音大士，即見大士云，汝數合休，且往孽也，遂溺死。地方鳴於官，汝於是時，為彼縣令，師兄以吾三十金奉汝，事遂寢。我以沈冤未洗，來為汝弟，即汝亡弟姚嵩紹也，追隨二十餘年，不能追債，因死而為汝子，十年來，三十金償矣，我當去。第汝家有一柱杖，我甚愛之，可燒贈我，以足前金之數。我師兄亦因索此金而來，為汝長女，今嫁溧陽潘氏，有娠將產，我死即投彼胎索命矣。」言訖而絕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此康熙乙卯年，前五月事也。可見六親眷屬無非怨對，方其未說破時，則眼前膝下，皆我骨肉，若被明眼人點破，乃知前後左右，無非索逋之人。世人必欲為索逋者積財斂怨，誠屬何心？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     以客作子（其鄰面述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    太倉鎮海衛薑君弼，開米鋪，有客馬淳溪，以百餘金託之，出納無誤者二年，至第三載，託言米為借戶所欠，不免有欺負之意。客乃抑鬱成疾，逾時遂亡。而薑素無子，未幾，妻有娠，及彌月，其鄰忽見馬淳溪至家，詢之薑，乃知已死，俄而收生者出其門，喜曰已得一子矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此康熙前數年事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a53">
</a>
<span style="color:#333399">
     「勿妒人之技能」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕財產是奪得去之物，故用謀；技能則無所用其謀，唯有妒而已矣！究之妒人技能，於己何益？徒自增其煩惱耳。技能有二：有有益於世者，有無益於世者。有益之技能，當敬而法之；無益之技能，當憐而戒之，非唯不當妒，並亦無所用其妒也。 
    下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     十子異疾（《遷善錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋大夫蔣瑗，有十子，一僂，一跛，一攣，一躄，一顛，一癡，一聾，一瞽，一啞，一獄死。公明子皋見之，問曰：「大夫所行何如？而禍至此！」瑗曰：「吾生平無他惡，唯好行嫉妒，勝己者忌之，佞己者悅之，聞人之善則疑之，聞人之惡則信之，見人有得，如己有失，見人有失，如己有得耳。」子皋歎曰：「大夫心行如此，須至滅門矣，惡報豈止此乎？」瑗聞其言惶然畏懼，子皋曰：「天雖高，而察甚下。若能改往修來，則其轉禍為福，不患遲矣。」瑗自此改惕，盡反生平所行，不數年，諸子之疾，漸次而愈。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕石祁一語，龜兆反臧；宋景三言，熒惑退舍。此即惠迪從逆，吉凶影響之明證也！迂儒力詆因果之說，直欲使聖賢勸世苦心，歸之存而不論，眾皆悅之，自以為是，而不可以入堯舜之道，其茲若人之儔歟！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a54">
</a>
<span style="color:#333399">
     「勿淫人之妻女」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕人莫愛於妻女，亦莫惡於淫其妻女；己亦莫愛於妻女，亦莫惡於淫己之妻女。「恕」之一字，終身可行，彼此借觀，自當猛省。淫為眾惡之門，古來英流才士，因此遭冥譴，犯王章，捐軀命，覆宗祧者，何可勝算！其所以看得破，忍不過者，止因愛心大濃耳！當淫心勃發時，縱律之以名教，惕之以鬼神，懼之以果報，彼但顧目前之快樂，誰知日後之苦辛。余於少年，曾犯此病，痛自刻責，唯恐世人亦或同此，故著《欲海回狂》集勸世。其中多引內典，但揭「不淨」二字，以為宗旨。苟能諦觀男女二根，極其污穢，從此竭愛水之源，斷淫魔之種，縱有西施在前，視之直如疥癩彌猴，何所容其愛戀！《感應篇》云：「見他色美，起心私之。」夫既見以為色美，則起心私之者自多矣，然則何如見他醜惡，淫心自然不起之為愈乎？
    <span>
</span>
    下附徵事（五條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     醜訶美女（《雜譬喻經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛世一婆羅門，生女端正，豔麗無雙，乃懸金於外，募有能訶我女為醜者，當與之金。九十日內，竟無募者。引至佛所，佛便訶言：「此女甚醜，無有一好。」阿難白佛：「此女實好，何以言醜？」佛言：「人眼不視色，是為好眼；不聽邪聲，是為好耳；舌不貪味，是為好口；身不著細滑，是為好身；手不盜他財，是為好手。今此女眼視色，耳聽音，鼻嗅香，身著細滑，手喜盜財，如此數者，皆不好也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此即貴德不貴色之意也。重在於德，則為薑嫄後妃；重在於色，則為妲己褒姒，邪正之間，興亡立判。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人是革囊（《出曜經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    拘睒彌國，有摩因提，生女端正，將詣佛所，願給箕帚。佛言：「汝以女為好耶？」曰：「從頭至足，周旋視之，無不好也。」佛言：「惑哉肉眼！吾觀從頭至足，無一好也。汝見頭上有發，發但是毛，象馬之尾，亦皆爾也。發下有髑髏，髑髏是骨，屠家豬頭，其骨亦爾。頭中有腦，腦者如泥，臊臭逆鼻，下之著地，莫能蹈者。目者是池，決之純汁。鼻中有涕，口但有唾。腹藏肝肺，皆爾腥臊。腸胃膀胱，但盛屎尿。四肢手足，骨骨相拄。筋攣皮縮，但恃氣息。以動作之，譬如木人，機關作之。作之既訖，解剝其體，節節相離，首足狼籍。人亦如是，好在何處？」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕穢哉！肉軀也。肉軀之內，諸蟲彙聚。據內典云：「人自出胎後，體中即生極微細蟲，為凡目所不見者，共有八十種。此外大而可見者，惟胃中蟲耳。世人所食之物，自喉入胃，其蟲歡喜，在內低昂屈曲，飲食方消，濕者歸於膀胱，渣滓歸於大腸，臭穢難近。」今以堂堂丈夫，偏欲於臭穢難近之處，用盡心機，多方留戀，是誠何心？《大寶積經》云：「菩薩觀諸眾生，耽嗜淫欲，便作是念，此等眾生，曾處母胎，臥息停止，生由產門，如何無恥，共行斯事！」嗟乎！不思則已，思之誠可愧也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     男根不淨（《禪秘要經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    經云：男子周身四百四脈，皆從眼根布散，流注諸腸，生髒之下，熟髒之上，於其兩邊，盛青色膿，如野豬精，臭惡難近。至陰藏處，分為三支，如芭蕉葉紋，有一千二百脈，一一脈中，皆有風蟲，細於秋毫；風蟲之外，有筋色蟲七萬八千，圍繞如環。眼觸於色，風動於心，心根一動，四百四脈皆動，八萬戶蟲一時張口，眼出諸淚，其色青白，化成為精，從男根出。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕佛告優填王：「世有淫夫，皕Q睹女，為欲所使，如奴畏主。貪樂女色，不計九孔惡露之臭穢，注心在淫，吮其涕唾，玩其膿血，珍之如玉，甘之如蜜，故曰欲奴。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     女根不淨（《禪秘要經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又云：若有眾生，貪淫風動，晝夜思欲，如救頭然，當疾治之。治之之法，當先觀子髒。子髒者，在生髒之下，熟髒之上，有九十九重膜，如死豬胞，滿盛惡露，形如馬腸，上圓下尖，直至產門。中有一千九百細節，如芭蕉紋，八萬戶蟲，周匝圍繞。人飲水時，散佈四百四脈，諸蟲食之，即吐敗膿，其色如血。復有細蟲，遊戲其內，積之一月，無可容受，所以女人必有經水。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕邪淫之人，往往愛觀女色，吾正惜其觀之不親切耳！苟能親切，洞然窺見底堙A彼必有不欲觀者矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     引經策發（同前）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛告阿難，若有四眾，著慚愧衣，服慚愧藥，欲求解脫者，當學此法，如飲甘露。想前子髒，乃至女根及男子身內諸蟲，張口豎耳，瞋目吐膿，靜氣數息，一一觀之，如掌上螺紋，閉目開目，了了皆見。此觀成已，欲火自息，縱見天子天女，猶如癩人，自身他身，乃至盡欲界眾生，亦復如是。若服此藥，是大丈夫，天人之師，不為愛恩大河之所漂沒。當知是人未出生死，其身香潔，如優缽羅，人中香象，龍王力士，摩醯首羅，所不能及。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此觀成後，又加以九想觀，則一片淫心，自然冰釋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    九想觀
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    新死　　　┌正直仰臥陰寒徹骨
   </p>
<p class="MsoPlainText" style="text-indent:24.0pt;">
    青瘀　　　│遍體肌膚轉成青紫
   </p>
<p class="MsoPlainText" style="text-indent:24.0pt;">
    膿血　　　│五臟消糜盡成膿血
   </p>
<p class="MsoPlainText" style="text-indent:24.0pt;">
    絳汁　　　│七竅之中流出臭水
    <span lang="EN-US">
</span>
</p>
<p class="MsoPlainText" style="text-indent:24.0pt;">
    蟲啖想但見┤處處鑽齧臭不可近
   </p>
<p class="MsoPlainText" style="text-indent:24.0pt;">
    筋纏　　　│肉已鑽空惟存筋骨
   </p>
<p class="MsoPlainText" style="text-indent:24.0pt;">
    骨散　　　│筋復爛完骨散在地
   </p>
<p class="MsoPlainText" style="text-indent:24.0pt;">
    燒焦　　　│被火燒焦形狀可惡
   </p>
<p class="MsoPlainText" style="text-indent:24.0pt;">
    枯骨　　　└日暴雨侵僅見枯骨
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    想到此身結局將來畢竟如斯，試問一片淫心淡否？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    邪淫十罪：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常慮彼殺 　　夫婦不睦 　　惡增善減 　　妻子孤寡 
    　　財產日耗
   </p>
<p class="MsoPlainText" style="text-indent:24.0pt;">
    惡事被疑 　　親友誹謗 　　廣結怨家 　　死入地獄 
    　　妻不貞良
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    不邪淫者能增五種福德：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    多人稱譽 　不畏縣官 　身得安穩 　死生天上 　究竟得道
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    不邪淫者能得五善神侍衛：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一名貞潔 　二名無欲 　三名淨潔 　四名無染 　五名蕩滌
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a55">
</a>
<span style="color:#333399">
     「勿唆人之爭訟」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕爭與訟有別，爭者，僅形之於口角；訟，則直見之於詞狀矣！從來善鬥者必死，好訟者必亡。一經失足，身家蕩盡；如蛾赴火，欲悔無由。究其所以致此者，大抵非因田房起見，即為鬥毆興波。為田房者，無不愛惜錢財，豈知一經對簿，必致費盡錢財。為鬥毆者，無不欲顧體面，豈知一跪公庭，翻成削盡體面。彼訟而敗者，固已爛額焦頭；即訟而勝者，亦復驚心喪魄。與其身亡家破，始悔橫逆之當容，何如理諭情饒，先絕公門之片紙？忍耐者，方為智士；唆人者豈是良民？唆人爭訟者，非欲蚌鷸相持，從中取利，即是私仇公報，借刀殺人耳。究竟風息浪平，灼見此中之構鬥，豈不枉為小人，自傷陰德乎？　下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     累世未訟（《師古編》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐雷孚，賦性仁慈，與物無忤，自先祖樞，以忠厚傳家，至孚，凡十一世，未嘗訟人於官。後孚登進士，居官清白，位至太子太師，人以為積善之報。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕未克有容，先學忍耐，忍耐之久，度量自能寬和。昔謝逑，性惡詞訟，鄰有侵其地者，或勸其訴之官，逑笑曰：「彼占得地耳，安能占得天？」遂不與較。量小者烏足語此？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     見機免禍（彙纂《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    和州某村，有居民，養鵝百隻，一日，因食其鄰稻，被其擊死至五十餘隻。民妻見之，始亦甚怒，忽轉念曰：「設或成訟，力不能勝，必欲勝之，所費甚多，且我夫已醉臥，倘或聞之，必起相毆。禍且不測，不如忍耐。」立命以鵝醃之。次早，鄰人忽自暴死，其夫醉醒，知之，乃云：「設昨日早使我知，我必乘醉去毆，今日破家必矣！」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人於忿怒之時，忽作退一步想，便可保全身家性命，消釋煩惱怨家。觀於民妻之一忍，所全不既多乎！昔范文正公云：「心中忿怒不如休，何須經縣又經州？縱然費盡千般計，贏得貓來輸去牛。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     貴子忽夭（《感應篇》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蘇州府吏何應元，生子名紳，方四歲，至外祖家，路經淩家山，至更餘，忽見人馬燈火來，遇兒至，即驚避曰：「何爺在此？當避之。」於是人馬燈火，俱從他道去。乳母回，述其事，應元以子必貴。年十七，忽雙瞽。應元恚甚，聞直塘有道士能招神，因叩之。神附乩云：「汝子應得科第，只因汝作吏時，受人之賄，曾造款單陷數人於獄，天絕爾嗣，此子將生有德之家矣！」未幾，紳果死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕與我有緣，方為子孫，有緣之中，賢愚畢備，存乎人之自招耳。赫赫貴胄，竟以一款單殺之，可哀也已！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a56">
</a>
<span style="color:#333399">
     「勿壞人之名利」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕名者，立身之具；利者，衣食之源。求之甚難，壞之甚易。於欲壞之時，想到求者之辛苦，忍乎不忍。逆風揚灰，往往先汙其體；仰口唾人，有時反墮於面；理勢固爾！是故壞人之名者，顯然損自己之品望；壞人之利者，隱然消自己之福緣。 
    下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     入闈償業（《闈中共見》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    合肥許某，望族也，其兄曾為某省學政。有保等士子，勉措二百金，託許拔在三等。許收金諾之，偶以多事遺忘，未與幹事。比案發，而此友竟置六等。其人自念名利兩失，遂縊而死，妻亦抑鬱病故。至康熙庚午，許某入場應試，自見其人立在號房內，頓發昏迷，自解考具上所結紅線，逐一接長，繫在頸內，自懸其身於號口，頸中只有一線，而兩足已離地尺許，舌隨吐出。號軍急稟監臨，時監臨者，為總憲傳公，敕號軍速解救甦，許乃發狂作鬼語，因備述昔年得財誤事顛末。俟門開，拔歸寓所，未幾，復於寓所縊死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕一線而懸一人，豈復理之所有？而許某之事，固已萬目共睹矣。乃知業果到來，報應誠有不可思議者。推而極之，末劫三小災到時，人觸草木，皆如利刃，盡遭其難。而世尊受木槍之報，以尺許之木，能穿破大青石，而且處處相隨也，豈不益信？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a57">
</a>
<span style="color:#333399">
     「勿破人之婚姻」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕男家曰婚，女家曰姻。婚者，取昏夜之義，言此禮但當昏夜行之，不可施之於白晝也，有慚愧之意焉。姻者，取因人之義，言當因人以敦倫理，因人以為榮枯也，有從夫之意焉。婚姻之事，兩姓合好，以之上承宗緒，下啟後昆，中洽親屬，因緣非小。大抵此事，皆定於宿生，非獨自己不能主，即兩家父母，亦不能主。從善緣而來者，其和好之念，不遂不休；從惡緣而來者，其毒害之情，不結不止。固非人力之所可破也。要其所以欲破者，不是出於挾仇，即是起於嫉妒。無論破於未成之先，或破於既成之後，其罪一而已矣。有意破人，固是不可，然而相女配夫，相夫配女，則又不可不慎。或年齒懸殊，難必齊眉偕老；或賤良各別，並非戶對門當，是亦未可草率。至於室家之貧富，相貌之妍媸，則非所當計矣。　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     得書改過（《孫侍郎記事》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    侍郎孫公，初名洪，少時與一窗友，共遊太學，相訂兩家音信至，各無隱匿。一日窗友得家書，秘不示孫，詰之，乃云：「書中偶有一語，恐敗兄之意興耳。」固索之，乃出其父手書云：「昨夢至一官舍，依稀見過登科錄，汝與孫洪，皆列名籍內，但孫兄名下，有一行朱字云：某年月日，為某姓人寫一離書，因被天譴，削去其籍。」孫遂愕然，友問：「果有其事乎？」孫曰：「此近日事也。弟在某州，適見翁媼兩人，相詬求離，無人代筆，倩（＊請人做某事）余屬稿耳，初無他意。」友曰：「夢境恍惚，未足介意，況才學如君，何投不利？」及就試，友果高捷，而孫已下第，方信前夢不誣。孫因怏怏，友曰：「勸君勿憂，待弟西歸，仍為合之，何如？」因問翁媼里居姓氏，尋至其所，夫婦俱未有偶，乃為具道前事，置酒合之如初，隨馳書報孫，孫不勝感悅。其後孫以太學內舍生，免省試，歷躋膴仕（＊高官厚祿），屢典大郡。所至遇有離婚之事，輒為宛轉調護，多所曲全。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕宋末，臨川王某，妻梁氏，被元兵掠去，不屈而死。越數年，夫謀更娶，議輒不諧。夜夢故妻，曰：「吾已生某家，今十歲矣。七年後，當為汝妻。」明日遣人跡之，果然，乃以禮致聘，一言而合。然則夫婦因緣，其容輕破乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     離書現果（《勸懲錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    順治戊戌科會試，點名時，有浙江孝廉某，筆中搜出離婚書稿，監臨大怒，杖而枷之，革去舉人。叩其故，乃其窗友，欲得某人之妻為妾，孝廉為彼畫策。先誣之以惡名，令其夫怒，欲出妻；然後從中說合，代其寫就婚書，誤將其稿塞入筆中也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕甚矣！天條之最惡破人婚姻也。無論既婚之後，不可輕言離異；即未婚之前，如或已定，亦不可變更。昔崑邑有一舊姓，貧而無子，止生一女，薪水之計，皆其義仆周給。歷有年月，家主深感其惠，還其券而優禮之。而義仆適有一子，聰秀，主人欲與結婚，固辭不敢，強而後從，彼此甚相得。未幾，主人夫婦皆死，撫其女為養媳。逾年，主人之宗族，以良賤不婚為名，索詐不已，至於成訟，官斷離異。義仆竟以此破家。族人不能養其女，女卒以窮餓抑鬱死。女死未幾，附於族人之身，歷道其故。凡同謀者數人，皆得暴疾，相繼而亡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a575">
</a>
<span style="color:#333399">
     「勿因私仇使人兄弟不和」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕兄弟與我，乃分形同氣之人。雖有長幼，皆受父母恩勤鞠育。苟其不和，即是得罪父母；若使人不和，即是使人得罪父母。繼庶兄弟，雖有大小，總是與我同父連枝，與之不和，便是薄待骨肉；若使人不和，便是使人薄待骨肉。宗族兄弟，雖有親疏，皆受祖宗蔭庇栽培，與之不和，分明輕慢祖先；若使人不和，分明使人輕慢祖先。故知私仇之報復甚小，不和之貽害甚大。人若真能孝友，方將自愛其兄弟，以及人之兄弟，豈忍以私仇之故，而使其不友於弟，弗恭厥兄乎？ 
    　下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     邑神示罰（其親面述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    嘉定張某，有兄弟二人，分產之時，兄應還弟銀一十幾兩，而兄以他項支吾，意欲負之。弟貧且朴，爭之不得，乃質之於先所經手之嫡叔。伊叔以兄富且能，反左袒之。弟忿，乃於康熙丁丑年夏，為疏一通，焚於邑神之廟。越五日，不見有感應，乃復為一通以奏之。其明日，伊叔死，伊兄死，己亦隨死，俱追至城隍廟。神責曰：「汝三人俱未合死，追汝等來者，為一詞狀，欲審明耳。」顧其兄曰：「汝實該還弟銀十五兩七錢，奈何圖賴？責三十板。」又顧其弟曰：「此種事，何不訴於陽官？而褻瀆陰府，責二十五板。」又顧其叔曰：「汝為叔父，何不從公剖斷？乃媚富欺貧，使汝幼侄結訟至此，亦責十板。」審訖發回，而三人已瞑去大半日矣，皆呼腿上甚痛，視其坐處，皆發青紫色，各臥十餘日而後起。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕伊叔於幼侄，本無私仇，特緣勢利耳。豈知冥中細賬，代其登記，如此精詳乎？故陽世有冤抑，陰司無枉濫；陽世能通情，陰司但執法；陽世問官，不過就現在剖斷；陰司論事，直欲將前世乘除。人若遇冤枉事，譬之於前世，則忿心自釋。猶記壬戌年，余聞嘉定南翔鎮，陸宸求家一事，乃至鬼在冥途，亦憑文牒來往，不能擅渡關津。其年，宸求之侄婦病，有鬼附之。自稱徽州婺源人，在江北販魚蛋，被其行家盡欠其銀，貲本俱喪，憤恨而死。隨訴冥司，冥官謂此事特還報耳，不必訴也。乃以冊籍一本示余，儘是余前生所欠彼物，因而怒心頓息。冥官給我一憑帖，令我還家，頃我道經於此，被汝家小婢，以穢水潑出，汙損我憑，難以歸矣，可速給還。宸求謂憑是冥間之物，我何能為？宜再到給憑之所，乞其重給，乃可得耳。鬼云：「我已到此地，前有城堡，後有關驛，欲去不能。」宸求曰：「然則奈何？」鬼云：「此地某鄉有某人，作來可用。」陸即遣使請來，乃一老人也。告以故，老人亦未諳憑式。又問一道士，乃能寫就，並設肴果祭之。鬼得憑大喜，極其稱謝，囑家人急宜延醫調治。鬼將出門，復入告曰：「汝家有二犬，睡門首，可送我出。」陸如言送之，鬼杳然竟去，陸之侄婦亦病癒矣。誰謂陰陽異途，有二理乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a58">
</a>
<span style="color:#333399">
     「勿因小利使人父子不睦」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕父子之倫，重於手足。兄弟鬩牆，已成凶德；父子乖異，更滅天倫。假令他人於此，以利己之故，使我父子參商，骨肉嫌隙。哀哀父母，顧似續而感傷；濟濟兒孫，對庭除而負疚。於心何忍？於理何安？所以古來聖賢，老吾老，以及人之老；幼吾幼，以及人之幼；必使家家菽水承歡，戶戶高堂具慶，而後吾事親之心方慰，而後吾教子之念方安；不然，彼此反觀，其為不孝不慈也大矣。不睦之故，亦有多端。非因語言鬥構，即因財帛交關；非為前後父母，有偏憎偏愛之私；即為嫡庶弟兄，起為厚為薄之見。要其歸之於利，則一而已。所謂小者，非必錙銖之謂也。縱使家舍田園，較諸父子不睦，則亦小矣。若以文害辭，恐違帝君垂訓之意。　下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     誘子傾家（《丹桂籍》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    富人有徐池者，與徐八居址相近，見其房屋壯麗，百計圖之。八初無售意，池乃設計，誘其子以賭博，遂至廢家，卒賣其屋於池。徐八大恨，於是父子不睦，憤悶而死。未幾，池之三子五孫，皆得重病。夢其祖曰：「禍將至矣！汝憶前日得屋之故乎？此徐八為祟也，彼將訟汝於冥司矣。」池懼，禱於邑神。方入廟時，見一丐者，作驚駭狀。或問故，乃私告曰：「昨夜偶臥殿上，見有人手執訴詞，訟徐池以誘子蕩產者，不意徐池適來祭禱，是以異耳。」池聞而益懼，不逾年，而池病不起，死亡殆盡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以覬覦房屋之故，遂至設謀陷害，壞人子弟，離人骨肉，必使其傾家蕩產而後已，其心可謂險矣！昔江右趙尚書，與省元常某為鄰。常有美園，趙因設計求之，常乃為詩一律，並書券送之，曰：「乾坤到處是吾亭，機械從來未必真；覆雨翻雲成底事，清風明月冷看人；蘭亭禊事今非晉，洞口桃花也笑秦；園是主人身是客，問君還有幾年春？」趙得詩，歸券弗受。較之徐池，可謂早知覺悟，轉禍為福矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a59">
</a>
<span style="color:#333399">
     「勿倚權勢而辱善良」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕權勢所在，烜赫固易，衰敗亦易。當其烜赫之時，則侍候者盈門，趨附者如市。偶發一言，無不奉命。及至衰敗之候，則親附者皆去，受恩者如仇。剖心相示，置若罔聞。同此一人，而炎涼異態，自古皆然。故知自己有權勢，尚不可恃，況倚人之權勢乎？況又倚人之權勢而辱善良乎？夫以善良而辱之，罪也；且復倚人之權勢而辱之，罪之罪也。貴有貴之權勢，富有富之權勢，官有官之權勢，吏有吏之權勢。權勢不同，而倚之者則同。可以倚之，即可以辱之矣。善者，反於惡之謂；良者，別於賤之稱。善與良，皆處無可辱之地，皆存不屑辱之心。此而必以權勢辱之，視夫淩辱庸流之輩者，又有異矣。　下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     希旨誣良（《冥祥記》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    梁曲阿人宏某，家貲巨富。往湘州販木，經營數年，始購得巨木數筏，皆長五十餘丈，世所罕有。時武帝欲為文皇帝陵上建寺，欲購名材。而宏氏之木，適運至南津。南津尉孟少卿，希朝廷旨，妄思擢用。乃搜取宏氏所齎衣服財物，誣為劫取。又云：造作過制，非商賈所宜。遂沒其木筏入官，處以重典。宏某臨刑之日，命妻子多具黃紙筆墨於棺中，又書少卿姓名數十，吞之。方過一月，少卿忽見宏某來索命。初猶捍避，以後但言乞恩，嘔血而死。凡諸獄官，及主書舍人，預此獄事者，幾月之內，相繼夭亡。皇基寺營構方訖，隨遭天火，柱木之埋在地下者，皆化成灰，無有留餘。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕甚矣！末劫之福德漸減，貨物漸低也。自梁至今，不過千餘年耳，此時求深山中二十餘丈之木，已不可得，況五十丈乎？總是人愈貧，則財木之遭斧斤也愈急，矧又加以地力之漸薄乎？隋唐以前，稻禾之穗，皆長盈尺。而菜果之甘美，花卉之香豔者，漸漸今不如昔。嗟乎！此種事理，措大有所不知，即或告之，又有誰信之？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     仆犬證贓（彙纂《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    柳勝，字平之，卯金鄉人也。濫膺仕籍，武斷鄉曲。性貪惡，苟可得財，雖親戚弗顧。適有殷述慶，蒞茲土，兩人同惡相濟，得鏹（＊錢幣）中分。遭其毒者，無不哭訴於神。未半載，柳勝暴死，死時七竅流血。不數日，述慶亦以惡疾暴亡，入斂偶遲，遍體蟲出。勝一老仆，忽與一家犬，同日斃。越一宿，老仆蹶然坐起，告妻子曰：「吾適至冥間，見王者坐殿上，吏卒傳命甚嚴。階下押二人至，即主人與殷某也，榜拷笞掠，不忍聞見。又敕吏取一薄至，即記吾為主人領錢之數，而黑犬則又常隨我出以領錢者也，故並勾吾與犬以為證。俄而，殿上呼曰：『柳勝、殷述慶，押入地獄，不以赦原！』特放我還陽者，蓋欲籍我以宣示世人耳。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕殷令當權，已是播惡於眾，況復加以助紂為虐者乎？泥犁之報，固難免矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     因辱致斃（談公濟述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山角直鎮邱孟華，其甥為鄒壽，家庭不睦。孟華曰：「不如以官法從事，或可辱之。」遂囑其子聖時，以名帖送當事，受杖公庭。壽與聖時為表兄弟，見其用官勢以辱之，大恨，遂發狂疾，後復縊死。越三年，聖時得疾，百藥不效，忽鄒壽附於身，備述前事，且言欲以刀刺聖時。親戚視其脅下，果若有傷，因慰之曰：「汝今已死，不可復生，盍若以懺力度汝。」鬼曰：「事已發東嶽，余亦無可奈何，即日審矣，必同汝去也。」不逾日而卒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此康熙丙子年八月二十三日也，余復以此事，訪諸其親友，與談姓之言同。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a60">
</a>
<span style="color:#333399">
     「勿恃富豪而欺窮困」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕富豪窮困，各有因緣。雖其所以致此者，皆由宿生自己之故。然就現在境遇，則苦樂天淵矣！人處富豪之地，宜常存忠厚之心，危懼之想，兢兢自持，每事哀憐窮困，方增自己之福。若因其可欺，從而屈抑之，驅使之，淩虐之，或以巧計籠絡之，或以重息盤折之，則此中不可問矣。況貲財田產，反覆去來，今日荒煙蔓草，即當年之舞榭歌樓，安在富豪之不轉為窮困乎？則何如早存厚道之為愈乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    富豪之人，本欲長據富豪之境，惜乎反種窮困之因。其患只在不知因果，忘卻本來耳。《譬喻經》云：「智者思惟財物，不可久保。譬如失火之家，智者明知火勢，火未至時，急出財物，舍雖燒盡，財寶全在，更修屋宅，廣開利業。智人植福，勤修布施，亦復如是。愚惑之人，但知惜念，匆匆營救，不量火勢，蕩然滅盡。屋既不救，財復喪失，慳吝之人，亦復如是。」乃知不欺窮困，正所以善保其富豪也。　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     不欺窮困（《感應篇註證》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    麻城縣一縉紳，積貲千金，將贖二十年前所賣之產。子方十二歲，知之，問父：「得吾之產者共幾家？」父曰：「約二十餘家。」又問：「彼家得業後，所費幾何？」父復以中席雜費告之，子乃徐言曰：「如是贖來，彼家吃虧甚矣。縱使贖歸，必傷陰德。且吾有銀，何患無田？必欲爭取二十餘家養命之產也！況小家之置產也難，吾家之得田也易。縱使彼家，即以原銀置田，畝數隻存一半。矧銀錢到手，易於花費乎？」父默然良久，乃云：「吾兒所言甚是有理，但墓旁之田一十八畝，定當取贖，以供祭掃，餘則不必矣。」子曰：「審如是，當以時價平買，不必向之言取贖。」父亦從之。由是鄉人感激，常在猛將小祠中禱祝。後其子十八歲，即聯捷，以部司擢嚴州守。一日騎馬過橋，馬躍渡河，忽見空中猛將手扶，端坐橋旁，方悟向來鄉人禱祝所感。後享年至八旬有餘。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕按契贖田，其理甚正，似亦無損於人。乃以如此弱齡，而能推見至隱乃爾，宜其神人交敬，福壽兼隆也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     動人惻隱（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    衡湘梅公，初為固安令。一日有內監，饋公豚蹄，乞為追負。公烹蹄，召內監飲。並呼負債者至前，訶之，其人訴以貧。公叱曰：「貴人債，敢以貧辭乎？今日必償，少遲，死杖下矣！」負者泣而去，內監意似惻然，公復呼來，頻蹙曰：「吾固知汝貧，然則無可奈何！亟賣爾妻與子，持錢來。但吾為民父母，何忍使汝骨肉驟離，姑寬一日，歸與妻子訣別，此生不得相見矣。」負者不覺大慟，公泣，內監亦泣，辭不願償，遂毀其券。後公至侍郎，功名特顯。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕既不徇內監之囑託，復不傷內監之情面，使一片貪暴之心，潛移默化者，其機止在動其不忍之良耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a61">
</a>
<span style="color:#333399">
     「善人則親近之，助德行於身心；惡人則遠避之，杜災殃於眉睫。」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕善人惡人，分明吉凶二路。言乎氣味，判若薰蕕；言乎品類，勢同梟鳳。故曰：「近朱則赤，近墨則黑。」自然之理也。善人所修者德行，親之近之，便有熏陶漸染之功；惡人所釀者災殃，遠之避之，自無朋比牽連之禍。自天子以至庶人，未有不以親賢遠奸，為第一要務。良由觀感贊助之力，默移人之性情者居多耳。善人非必時時行善，然動靜云為，較之惡自遠矣；惡人非必事事為惡，然語默作止，較之善自遠矣。且如吾欲作一善事，濟一貧人，放一生命，善人見之，必多方贊成，以為此舉必不容已；惡人見之，必無數阻抑，以為此事極其迂闊。言之者既已諄諄，聽之者能無躍躍？吾知隨之轉移者多矣！孟母教子，必欲三遷，惡其習也。聖賢尚爾，何況庸人？豈惟人類，即異類亦然。昔華氏國有一白象，能滅怨敵，人若犯罪，彼國令象踏死。其後象廄為火所燒，移象近寺。象聞比丘誦《法句經》，至「為善生天，為惡入淵」之句，象忽悚立，若有覺悟。後付罪人，但以鼻嗅舌舐，不忍踏殺。王知其故，移象至屠肆之處，象見屠殺，惡心復熾。然則見聞所係，顧不重哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    見善人，不獨自己當親近，即教其子弟，亦當親近；豈惟教其子弟親近，凡係一切親戚知交，可以與之一談者，皆當教其親近。見惡人，不獨自己當遠避，即教其子弟亦當遠避；又豈惟教其子弟遠避，凡係一切親戚知交，苟能進以忠言者，皆當教其遠避。何則？善惡兩途，不容並立。人若不近君子，必近小人。由善入惡甚易，改惡從善甚難。每見里巷小民，群居終日，言不及義。有以酗酒撒潑，而致破家身亡者；有以好勇鬥狠，而致破家亡身者；更有溺於賭博，耽於聲色，而致破家亡身者。此中招災釀禍，舉目皆是。原其弊，始於二三知己，一時高興，轉相效學而然。初不料其禍之遂至於此也。假令以親近匪類之心，親近善類；以結交匪類之財，結交善類；則其進德修業，轉禍為福，正未有艾！夫何計不出此？乃以父母妻子甚愛之身家，不思慎於保守，徒供匪類之喪敗，良可痛惜！則與其悔之於後，不若慎之於始也。 
    下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     執贄十往（見本傳）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋馬伸，字時中，弱冠登第。崇寧中，禁元祐學術，其党為諸路學使，專糾其事，程門宿學老儒，皆懼而解散。時伸自吏部，求官西京法曹，銳然往依。先生恐其累彼也，卻之。伸執贄十往，禮益恭，且曰：「使伸得聞道，即死何憾？況未必死乎！」自此出入三年，凡公暇，雖風雨必赴。同僚或以非語中之，公悍然不顧，多所進益。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕是時群議惶惑，同人懼其及禍，伸遂欲棄官往投。人皆聞而壯之，以為有志於學，其為德業之助何如！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     遇惡不校（婁東人述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    太倉詞林王憲尹，諱吉武。康熙壬子秋，甫登賢書，夜從遠道歸，將近里門，忽有酗酒無賴，遇之於道，執而問曰：「爾是何人？」持刀欲斫之。王斂容曰：「吾是王某，即新科中式者！」其人曰：「吾正欲殺新科王某耳。」犯之益力，賴鄰里狂奔扶救，得脫。歸至家，不與家中言其事。明日，無賴酒醒，惶恐懼罪，以為必聞之官，將置於法。急同鄰里數人，踵門請罪，先生閉戶卻之，以為吾昨夜並無其事。此輩不知所出，惘然而退。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕有德者必能有容，以其涵養之粹也；有福者始能有忍，以其度量之宏也。夫以少年得意之人，猝遇暴逆於暮夜欲歸之際，不惟不與之校，並不露於家庭之內，是非特見惡人而遠避，且並忘遠避之見矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     黨惡殺身（崑山共知）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山甫里鎮馬繼，自恃拳棒，結拜兄弟數人，日事杯酒。鄰近有賈人，家本饒裕，二子誤入其黨。一日，馬見客人鍾聰，在鎮收錢數百千，欲劫之，邀其党同行，二子不知其故。舟過蓮花墩，尾客船，數人從後鉤住，盡劫其錢。鍾客登岸號呼，近岸鄉民，四起逐之。適遇捕盜船到，協力擒拿，無一免者。馬繼等先後死獄中，止存陳貴、顧祖、朱二，於康熙十一年七月，梟斬半山橋上。賈人二子，有口難辯，竟限大辟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕又有一人，受人所贈之衣，不知其為盜也，後失衣者，執以聞官，竟斃於獄。然則見惡者，可不凜然知懼乎！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a62">
</a>
<span style="color:#333399">
     「常須隱惡揚善」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕奸人早作夜思，不遺餘力者，惡之實。而其消沮閉藏，惟恐人知之者，惡之名。惡而不隱，勢必轉相傳播，無地自容。先哲有云：「聞人有過，如聞父母之名耳，可得而聞，口不可得而言。」大哉！仁人君子之論也。彼輕薄庸流，往往喜聞人過，慣以傳述之詞，據為確實之論，甚至粉飾增添，喪人名節，其有不顯遭人禍，陰受天誅者，幾希矣！惡之在細行者，固當隱；惡之在大節者，尤當隱。惡之在男子者，固宜隱；惡之在婦女者，尤宜隱。惡之在自身者，固不容不隱；惡之在祖先者，尤不容不隱。總是惡名愈大，則吾隱之之功愈大。其無志隱惡者，皆其無福隱惡者也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孔子論益者之樂，必曰：「樂道人之善。」道之云者，即揚之謂也。善言善行，人之所難。苟有一德，人即傳播，則善者益進於善，此即與人為善之意也。是故善在聖賢，可以鼓勵風俗；善在鄉黨，可以式化頑愚。其機全在揄揚讚歎，不沒人善之心而已。「善」字所該甚廣，當兼言行大小，遠近聞見而言；「揚」字所該亦廣，兼筆舌勸化，自作教他而言。　下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     宿世口業（《發覺淨心經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛在祇洹說法，有六十初發心菩薩，共到佛所，五體投地，悲淚如雨，各問宿世業緣。佛言：「汝於拘留孫佛時（賢劫千佛中第一尊佛），出家學道，道心減滅。其時有信心檀越，供養二法師，極其欽敬。汝於是時，生嫉妒心，在彼檀越所，說法師過，令彼漸生輕慢，斷其善根。以是因緣，墮於四種地獄中，若干萬歲，後得為人，五百世中，生盲無目，愚癡無智，常為人之所鄙賤。汝等將來命終後，於五百歲正法滅時，尚當生於惡國惡人之處，為下賤之人，被他誹謗，迷失本心。過是五百歲，然後滅盡一切業障，得生於阿彌陀佛國，極樂世界，時彼如來，方授汝菩提之記。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕譭謗三寶，撥無因果，與弒父、弒母、弒阿羅漢等，同為第一等重罪。以其斷人善根，障人慧眼也。世俗見人齋供僧尼，未有不發阻撓之言。蓋有二故：一則資性刻薄，以譏評訕笑為才幹故；一則昧於三世，不知三寶為大福田故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     口業餘報（《雜寶藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    罽賓國有一羅漢，名為離越，山中坐禪。有人失牛，尋蹤而至。時值離越煮草染衣，其衣自然變作牛皮，染汁自然變作牛血，所煮草自然變作牛肉，所持缽盂，變作牛頭。牛主遂送官禁獄。在獄十二年，甯偕遣妏}馬除糞。業緣將盡，離越弟子，遙見其師在罽賓獄中，即來告王。王令獄中有僧，聽出。離越聞之，鬚髮自落，踴身虛空，作十八變。王大慚謝。離越自言：「我於往昔，亦曾失牛，誣謗羅漢，一日一夜，故墮三途，受苦無量。餘殃未盡，今得羅漢，猶被誣謗。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕羅漢已斷後有，猶不免有餘報者，以其尚有怨對在也。然須知羅漢所受業果，與世人所受業果，固是懸絕。譬之諸天共器，食判精粗；三獸同河，渡分深淺，未可以一概論也！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     綺語花報（沈永思說）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宜興潘書升，諱宗洛，康熙甲子年秋，夢至關帝殿，適在散卷，唱首名人到，隨即踢下，第二名，乃即己也，唱第三名、第五名俱不到。又見壁上掛一黃榜，榜首之名，乃「為楫」二字，獨不見其姓。俄而赤面者，提其首所戴盔，加於潘首。覺而訝之。及榜發，潘果得元。因遍訪名「為楫」者，既而知為婁縣之傅鹿野。特往拜之，而傅素有文譽，主司果擬第一，首二場文，評閱甚佳，因失第三場卷，遂至擯棄。蓋傅之為人，有口才，生平最多綺語，好揚人短，故得斯報。揭曉後，主司甚愛其文，特請會面。自後傅怏怏抱恨，不逾時，而以鼓脹暴亡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕文人口業，綺語獨多，他人刺心之事，彼偏能以談笑出之，在我之口頭愈快，則在彼之抱恨愈深。每見慧業文人，往往貧窮徹骨，潦倒不堪，甚至反不如負販小民，得以稍安其衣食，豈必盡屬生前之故乎？苟能立心仁厚，常以隱惡揚善為懷，則口四惡業，不期寡而自寡矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a63">
</a>
<span style="color:#333399">
     「不可口是心非」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕口司出納，食進於口，所以養其身；言發於口，所以養其心。心口相符，是非乃當。不然，則詐偽叵測，純以機械用事，未邀有口之功，先蒙有口之過。負於口者實多矣。口不能思，而心能思，口常受役於心。故出偽言者，口也；使之出偽言以欺人者，心也。人於接物之時，不能表埵p一，其過不在口，而仍在心。但使心地如青天白日，則口頭自不至覆雨翻雲。君子但當反求其本而已矣。　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     咒詛酷報（《賢愚因緣經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛世有微妙比丘尼，得阿羅漢果，與諸尼眾，自說往昔所造善惡果報。曾於過去為長者妻，其家巨富，自無子息，妒妾生男，私自殺之，其妾怨詈，乃自誓曰：「我若果殺爾子，使我夫為蛇螫，所生兒子，水漂狼啖，自食子肉，身現生埋，父母居家，失火而死。」自此沒後，墮於地獄，受苦無量。地獄罪畢，為梵志女。懷孕彌月，同夫至父母家。中路欲產，宿於樹下。忽有毒蛇，螫殺其夫，婦哭之悶。俟天初曉，手攜大兒，復抱小兒，涕泣進路。適阻大河，無舟可渡，乃留大兒於此岸，先抱小者置於彼岸，復入水中來迎大兒。兒見母來，赴水抱母，遂為漂去。還取小兒，狼來齧去，血肉淋漓。不覺肝腸寸斷。路逢一人，是其父母相識，告以所苦，且問父母平安否。曰：「近日失火，一門盡死矣。」後復適人，娠身欲產，夫飲酒回，正在分娩，無人啟戶，夫破門入，擒婦毒毆，隨煮小兒，逼令婦食。婦畏夫故，強吞一口，痛入心肝。因棄夫逃，止波羅奈國，息一樹下，有新喪妻者，遂為夫婦。經於數日，夫忽命終。時彼國法，若其生時，夫婦相愛，夫死必為殉葬，遂復生埋。適有群賊，旋來開塚，因而得出。婦自念言：「宿有何罪？數日之間，連遭奇禍！」聞釋迦如來，在祇洹中，即往佛所，求哀出家。由於過去施辟支佛食，發願修行，故於今世值佛，得成羅漢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕慘哉！數日之間，連遭如此奇禍也。快哉！遇佛出家，竟成羅漢也。一則以口是心非，咒詛求直之故；一則以施食發願，欲求出世之故。故曰：「禍福無不自己求者。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     一目準誓（《宋鑒》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋欽宗北狩時，既成和議，顯仁皇后將還，帝挽手泣曰：「吾若南歸，得為太乙宮使，足矣，他無望也。」後誓曰：「吾歸後不來迎汝者，當瞽吾目。」比至，高宗殊無迎復意，後憮然，不敢力言，不久失明。廣募醫療，莫之能治。後有道士入宮，將金針一撥，左目頓明。後喜，請更治其右。道士曰：「後以一目視，一目準誓可也。」後竦然起謝，道士竟去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕輕諾者，必遭人怨；輕誓者，必受天誅。顯仁後之不得踐言，非負約也，迫於勢耳。向使痛哭流涕於高宗之前，上意必不可強，後亦可無負厥心矣。不能出此，而第準之以一目，何嘗不原其情而罪之乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a64">
</a>
<span style="color:#333399">
     「剪礙道之荊榛，除當途之瓦石」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕荊榛礙道，必觸人衣，剪之則利於行走；瓦石當途，必傷人足，除之則便於步趨。於此留神，則一舉足而不忘利濟可知。況以明眸之人，而當白晝，其剪除之功猶小；若暮夜昏黑，或兩目失明，則剪除之功猶大。甚勿以其善小而不為也。由剪除之心推之，則豪強當道，奸宄弄權，公門有把持官府之吏，村落有武斷鄉曲之人，必當排擊斥逐，不遺餘力可知。由剪除之事廣之，則田間有礙路之深草，岸上有拂纖之小樹，水濱有未爛之木椿，河邊有壞舟之大石，港內有捕魚障蟹之籪簾，必宜多方設法，盡除其害可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    荊榛瓦石，皆是眼前障礙，不能順利之物。良由世人心多障礙，不能予人以順利。以故生此濁惡世中，所見每多如此。余讀《起世因本經》，見金輪王出世時，海中自然現出寶階，能周行四大天下。輪王沒後七日，寶階遂隱。此輪王之福力使然也。又見《大悲經》云：如來行路時，能令大地高處自下，下處自高。一切叢林、坑坎、瓦石、臭穢，自然掃除。一切香花樹林，傾側向佛。如來過後，輒復如舊。可見一切境界，皆由心造。今人生於荊榛瓦石中，惟恐人受荊榛瓦石之害，而能代為剪除，直是種淨佛國土之因，豈特人天福報乎！　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     拔荊得金（《陰騭文註證》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    臨川民周士元，入山採茶，被荊棘鉤衣，向前跌踣，木刺入肉，流血不止。因念同伴諸人，俱由此路，恐亦被傷，乃忍痛坐地，用力拔去荊條。根下閃爍有光。視之，乃黃金一錠。持歸作本販賣，三年之後，遂成富室。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕世間盡有毒草惡木，力能傷人害物者，若遇見此，但當披去，不可栽培。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     夢人贈桂（同前）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    元周德，家貧好善，遇途間穢滑之物，及磚瓦石片，有礙行路者，必掃除之。見跛眇之人，必扶掖之。種種善事，力行不倦。後夢老人，折桂花一枝，贈之，曰：「賜汝貴子，以酬汝勞。」後果生子，弱冠登第。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕不受瓦石之累，不知拔去之功。猶記康熙四十七年，蘇郡大水，饑民載道。有人販糙粞一船，行至長洲沙河口，不知水中有大石，順風揚帆觸之，其舟立破。粞沈河底，舟人俱入水中。時已隆冬，凍餒幾斃。至第二日，方雇小舟，撈出水粞，僅存其半，而販粞兩人，皆破家矣。乃知撈出河底礙舟之石，其功尤大。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a65">
</a>
<span style="color:#333399">
     「修數百年崎嶇之路」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕名之曰路，必有無數人往來；路而崎嶇，必有無數人不便於往來。一日不修，則一日不便往來；數百年不修，則數百年不便往來。若今日能修，則自此以後，數千百年，日日便無數人往來；就無數人中，於大風大雨，便其往來；於重擔行李，便其往來；於暮夜昏黑，便其往來。隱然免無數老弱之驚惶，隱然省無數瞽人之跌撲。厥功顧不巨耶？崎嶇之路，本就陸道而言，若推廣其說，則川源之淤塞，溪澗之迂回，一應阻礙舟楫之處，即崎嶇之路也。其法在於因利乘便，設法疏通，使後人永享其惠，亦即修數百年崎嶇之路矣。　下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     七十里塘（《崑山縣誌》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山至和塘，自縣治以西，達於婁門，凡七十里，通連湖蕩，皆積水泥塗，無陸地可行，甚為民患。由晉唐以來，不果修築。宋皇祐中，有人建議繪圖以獻，亦不果行。至和二年，主簿邱與權，始陳五利，力請興作。既而知縣錢公紀，復言之。乃率役興工，始克成塘，遂以年號為名。開通河港，凡五十有二，以泄橫沖之水。上設橋梁，以便行人來往。至今猶受其惠。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕所謂五利者，一曰便舟楫，二曰辟田野，三曰復租賦，四曰止盜賊，五曰禁奸商也。夫以如是之大役，由於邑尉之創始，卒貽後世無窮之利。然則留心民瘼（＊疾苦）者，豈必專籍爵位之崇高哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     熔錫灌閘（《清河家乘》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山張虛江，諱憲臣，嘉靖間，為浙江寧紹台道。方赴任，例送調和，及下馬飯銀，虛江概卻之，居官一塵不染。嘗曰：「吾只飲浙江一勺水，庶吾子孫亦得宦此。」後其孫泰符，諱魯唯者，果為紹興知府。時府城五六十里外，有星宿閘，為一府水旱所關，乃朱買臣所築。其地瀕海，有二十八洞，延袤三四里，水勢最急，修補甚難。一錢太守修後，日就坍毀。屢築屢壞，民甚苦之。張公相度形勢，以為築石非可永久，乃熔鉛錫以灌之，其橋石與閘鑄成一塊，約費巨萬，至今屹然不動。紹民乃以神祠之。厥後泰符亦升寧紹台道，繼為方伯（＊地方長官），累遷至七省總漕。仕宦總不離浙，人以為虛江清正之報。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕虛江先生之父，南麓，因其先世出方孝儒門下，避罪於長洲之唐浦，子孫業農，每以讀書為諱。一日出外，見路傍遺一囊，挈之甚重，約有三四百金，不敢啟視。停舟岸下三日，見一人倉皇尋至，詢其的實而反之。於是暮年生虛江，其母管夫人，懷孕十六月而生。幼時過目成誦，冠弱即登嘉靖會魁，子孫科第不絕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a66">
</a>
<span style="color:#333399">
     「造千萬人來往之橋」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕地上有河港，劃斷南北東西，使行者望洋浩歎，一旦濟之以橋梁，是猶絕處逢生，不舟而渡也。謂建橋者非大功勳事乎？豈止千萬人往來乎？修造橋梁，是渡人於川澗；布施作福，是渡人於貧窮；改惡修善，是渡人於患難；勤學好問，是渡人於愚癡；修行學道，是渡人於生死。內典稱六波羅蜜，即所謂六度之意也。　下附徵事（四條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     海神示約（《萬安橋記》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    福建洛陽江，地形瀕海，舊設海渡渡人，每遇風波，溺死無算。宋大中年間，有舟將覆，忽聞空中曰：「勿傷蔡學士！」已而風浪頓息，一舟無恙。詢之，舟中無姓蔡者。止有一婦，厥夫姓蔡。時婦方娠已數月矣，心竊自異，即發願云：「若所生之子，果為學士，必造輿梁，以濟渡者。」後生子，即忠定公襄，以狀元及第，出守泉州時，母夫人猶在，促公創建此橋。公念水深莫測，且潮汐頻至，何以興工？於是因循者年餘。母夫人促之益力。公乃移文海神，遣一隸卒齎去。其卒痛飲大醉，投書海中，酣臥海上。醒後視之，書已易封。公啟視之，止一「醋」字，翰墨如新，公恍然曰：「神其命我二十一日酉時興工乎？」至期，潮果退舍，泥沙擁積丈餘，潮之不至者，連以八日，遂創建此橋。其長三百六十丈，廣一十有五尺，共費金錢一千四百萬，因名之曰萬安橋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕時董其事者，有盧實、王錫、許忠，及釋氏義波、宗善等十有五人。獨言蔡公者，因其為之倡也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     延齡裕後（《善餘堂筆乘》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    程夷伯，年二十九，一夕夢其父謂曰：「汝今年當死，可求覺海救之。」夷伯醒而惘然。一日遇見一蜀僧，善相術，叩其字，號覺海，問及壽算，曰：「君年甚促，恐不能至明歲矣。」夷伯固懇之，乃覓水一杯，呵氣入其中，令夷伯飲，且曰：「今夜若有吉夢，可即報我。」是夜，夢至一官府，左廊下所立男子、女人，皆衣冠整肅，有喜悅狀；右廊所立，皆枷鎖縲絏之人，哀號涕泗。旁一人云：「左廊是修建橋路人，右廊是毀壞橋路人，若要福壽，自可擇取。」夷伯遂發心修補橋梁道路，不遺餘力。後復見覺海，曰：「壽已延矣。」後夷伯年九十二，子孫五世昌盛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕造橋與拆橋，明明兩種人；善報與惡報，明明兩條路；若說因果虛，必定遭奇禍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     建橋福果（崑邑共知）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山周季孚，富而好善，中年無子，後遷至蘇郡，遇一異人，告曰：「汝命數無子，必欲求之，當修造橋梁三百，便可得子。」周曰：「吾無其力，奈何？」或曰：「橋不拘大小，亦不必創造，但能修補缺略，亦可湊足其數。」周欣然從之。欲造者造，欲修者修，略無難色，恰滿三百之數，而周已六旬矣。其後連舉三子，皆為名儒，其一則息關蔡先生之婿。公之沒也，在康熙四十九年，時已八十有四。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕一橋既成，猶能濟人無數，況三百乎？宜其轉無後為有後，命數不足以敵其福報也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     毀橋獲譴（金陵共傳）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    江甯貢院前，為秦淮湖，素無橋梁，行人以舟為渡。康熙甲辰，有巨商涉此渡，適乏渡錢，舟子逼勒之，商怒曰：「吾於此建橋甚易，豈靳一錢乎？」舟子爭論不已，哄然市人咸集。商即以二千金買木石，其工匠，則一僧募焉。僧乃露棲其處，以董其役，不勝勞瘁，逾年而後告成。丙午秋闈，江寧府脫科，咸歸咎於橋，諸生呈於當事，因拆毀之。僧恚甚，投湖而死。未幾，倡首拆橋之士，親見僧來詰責，數之以罪，立時嘔血而死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕脫科亦偶然事，未必果係乎橋。即或因橋而有礙，亦當更想榜上所登者，為何如人？設或讀書學道，動師古人，每事必欲濟人利物。脫科固是可恨，不然一登仕籍，即欲奉妻孥，美田宅，結交官吏，武斷鄉曲，使善良之士，畏若虎狼，則橋之當拆與否，尚可徐商，正不必如是之汲汲也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a67">
</a>
<span style="color:#333399">
     「垂訓以格人非」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕天地間一切人類，皆吾胞與中之人類。人類中有一毫不是處，即吾分內中有一毫虧欠處。故於為子者，願其孝；為臣者，願其忠；為兄弟者，願其友愛；剛強者，願其柔和；鄙吝者，願其施與；遊手遊食，鬥毆賭博者，願其各循本分，謙和自守。苟可用吾之勸化，不惜剴切敷陳，忠告善道，其或口舌所不能及者，筆之於著述，以示天下後世，其為垂訓也大矣！下附徵事（兩條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     立命之學（袁了凡《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    袁了凡先生，諱黃，初字學海。幼遇雲南孔姓者，其人得邵子皇極數，推袁入泮當在明年。所決縣試、府試、進學名次，三處悉驗。因卜終身休咎，言某年當補廩，某年當貢，某年當選四川一大尹，在任止二年半，以五十三歲，八月十四日丑時謝世，惜無子。袁備錄之，凡考校名數皆合。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    將入南雍，訪雲谷禪師於棲霞山，對坐三晝夜，不瞑目。雲谷曰：「人所以不能作聖者，只為妄念相纏耳。汝坐三日，不起一妄念，何也？」袁曰：「吾為孔先生算定，榮辱死生，皆有定數，無可妄想。」雲谷笑曰：「我待汝為豪傑，原來只是凡夫。從來大善之人，數不得拘；大惡之人，數亦不得拘。二十年來，被他算定，不曾動轉一毫，豈不是凡夫？」袁曰：「然則數可逃乎？」曰：「命自我作，福自己求。詩書所稱，歷有明訓。釋典中有求功名得功名，求長壽得長壽，求男女得男女之說，佛豈以妄語欺人哉？今後宜時時積德，事事包容。從前種種，譬如昨日死；從後種種，譬如今日生。此義理再生身也。太甲曰：『天作孽，猶可違；自作孽，不可活。』孔先生算汝不登科，不生子，此天作之孽也。汝今力行善事，廣積陰功，此自作之福也。《易》曰：『君子趨吉避凶。』若言天命有常，吉何可趨？凶何可避？開章第一義，便說『積善之家，必有餘慶；積不善之家，必有餘殃。』汝今還信得及否？」於是，遂出《功過格》示袁，袁即拜而受之。將從前過惡，為疏文一通，盡情發露懺悔，誓行三千善事，以求登科。雲谷並教以持誦準提咒，以期必驗。遂改學海，字為了凡，蓋欲不落凡夫窠臼也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明年，禮部考科舉，孔先生算該第二，忽考第一，其言不驗，而是秋中式矣。自此德日益修，功日益密，暗室屋漏之中，唯恐得罪天地鬼神。自己巳歲，發願奉行，至於己卯，蓋歷十年，而後三千善事始完，是時遂起求子之願，亦許行三千善事。因與室人互相勸勉，有善即書，有過即退。其時善念純熟，將及滿數，而遂得長男。癸未年九月十三日，復起求中進士願，許行善事萬條。丙戌登第後，授寶坻知縣。日則見善必行，夜則焚香告帝。方憂日間無事可行，萬善之數難足，一日夢神告曰：「只汝減糧一節，萬善之數已完矣。蓋寶坻之田，每畝二分三厘七毫。先生代其區畫，減至一分四厘六毫。」果有此事，心頗疑惑。適幻余禪師，從五台來，以夢告之，師曰：「善心真切，一行可當萬善，況合縣減糧，萬民受福乎！」先生喜，即捐俸銀，令其就五臺山齋僧一萬，而回向之。孔先生算壽止五十三，後康強壽考，至於望八，子孫科第不絕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕立命之說，發於孟子，而能身體力行，歷歷有驗者，則了凡先生一人而已。然了凡先生之能改弦易轍，深信不疑，行之勇決者，又在雲谷禪師一人。誰謂空門中，必不能發明孔孟之淵微乎？世俗見人力行善事，便從而譏之曰：「作善須無心，若一執著，便生望報之想。」此種議論，未嘗不高明，然而阻人勇往之志，多矣！農夫終歲勤動，而曰：「爾無望收穫。」士子十年辛苦，而曰：「汝勿想功名。」彼能欣然從之乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     國策去毒
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    戰國七雄蜂起時，無不鬥智角力，全以機械用事。小人見之，擊節歎賞，以為得計；君子觀之，唯有感慨咨嗟，覺其可憐而已。譬之鴆酒，暫時止渴，其毒難醫。平湖陸稼書先生，選《戰國策》，將說士用貪用詐之事，盡行刪去，獨留彼善於此，數十篇文字，名之曰《國策去毒》。可謂讀書有真眼，不被古人瞞者矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕知《國策》中有毒，秦漢以後之書，亦皆不免於毒可知，但其毒不同，存乎明眼人之靜觀耳。即如先生著述，發明書理固多，其中蹈常襲故，附和於俗見者，亦或間有。吾是以讀先生之書，既用先生讀《國策》之法，非敢輕有訾議也。書是天下古今公共之物，道是吾性分中自有之理。愛先生，則不敢媚先生，徇先生矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a68">
</a>
<span style="color:#333399">
     「捐貲以成人美」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕成人之美，君子素懷；欲成之中，便有所費；若不捐貲，勝事難就。蓋世間不費錢財之惠固多，而需用錢財之事盡有。且如婚姻喪葬，治病扶危，以及濟人利物之事，皆賴資財，以為經理。無論吾之獨任其事，或半任其事，或少分之中任其事；更或吾倡之於前，眾人相助以任其事；甚至有人創始，吾復讚歎隨喜以任其事。捐貲不同，要其成人之美則一也。細玩「美」字，當以修善修福，利及於世者為第一，成就一人一家者次之。至於賽會迎神，張燈演劇，開設茶坊酒肆，建造水陸神祇廟宇，此皆誨淫誨盜、殺生鬥毆之根源，但招業果，初非美事，不可不知。
    <span>
</span>
    下附徵事（一條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     樂善不倦（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明張振之，字仲起，太倉蔡涇人，嘗守吉安。有吉安丞張大猷，晚年妾生一子，甫三歲，大猷與妾相繼病故，子遂流落民家。公知之，為置媵保以歸張。長邑令沈某，一室相繼而亡，公治棺而歸之，僅存孤孫，託有司護持。天臺令死於官，不能歸里，其家流寓杭州，一孫女甫髫，落奸人手，為妓家女。公聞流涕，為之贖歸，俾擇良配。如是捐貲濟人者不一。子際陽，為一時名流，子孫特盛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕賑濟困乏，俾得還鄉，是成其美於生前；綿人之嗣續，拔人於患難，是成其美於身後。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a69">
</a>
<span style="color:#333399">
     「作事須循天理」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕「天理」二字，與人欲相反。天理者，作事之準則，猶匠氏之有規矩，射者之有正鵠。循之則是，舍之則非。循之則公，舍之則私。循之則為上達，舍之則為下達。循之則宅衷仁恕，天道佑之，動與福俱；舍之則立意谿刻，惡星隨之，動與禍俱；其得其失，相去天淵。此與下句，文義互見。言作事，則出言亦在其中，猶下文言順人心，則循天理亦在其中也。　下附徵事（四條）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     不棄瘋女（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    福清文紹祖之子，與柴公行議婚。既聘，柴女忽患瘋。紹祖以其惡疾也，欲更之。妻大怒，曰：「吾有兒，當使其順天理，自然久長；背禮傷義，速其禍也。」仍娶柴女歸。次年子登第，女亦病痊，三子皆貴。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕古來娶瞽女病女者，類多身榮子貴。無他，以其立心仁厚，能為彼蒼包容一人，彼蒼亦將優待一人矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     棄妻重娶（沈永思說）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    婁縣顧元吉，初作吏，手不釋卷，後為諸生，試輒冠軍，生徒日眾。然每入場輒見有婦女隨之，文思遂亂。蓋顧少年曾聘一妻，以其出自寒微也，竟不娶，致彼抑鬱而死。晚年得狂疾，屢欲自擊其陰，門人嘗堅護之。少懈，輒欲奮擊。既而行至橋上，見河水甚清，歎曰：「此處可葬我！」遂自投而死。時康熙某年六月初一日也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以寒微而棄之，天必使其終於寒微矣。宜其具此文才，訖無成就，終葬江魚之腹也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     雷誅母子（郡人親見）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    康熙乙亥，蘇郡大水，某村有孕婦，以夫臥病乏食，乃抱三歲兒，入城借米，得四斗歸。遇雨困憊，近家里許，不能復負。見一家門首有童子，以米寄之，約其置兒來取。童子商諸母，遂屏匿之。婦畏夫，不歸，且腹中甚餓，遂縊死屋旁。夫失所依，未幾亦死。次年六月，匿米者遷至郡城養育巷，忽作鬼語曰：「吾於某處訟汝，即雷部亦告準矣。」不三日，雷電交作，提母子於庭中擊殺之，婦死猶抱童子。時康熙丙子年七月初三日也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕若據後儒言之，則此母子兩人，不過陰陽不和，偶然震死耳。世人聞之，其心泰然，竟無忌憚矣。
    <span lang="EN-US">
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     邪淫負託（沈永思說）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    太倉諸生王靜侯，為人謙謹，忽遭雷擊，眾共驚訝。一日請仙判事，叩之，判云：「彼於某年月日，應蘇州府試，寓飲馬橋民家，主人已在獄中，妻見王謹厚，以財託之，囑其出夫於獄。王見妻子可脅也，逼焉，且私有其金，致置之死。故有此報。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此種隱密之罪，王法所不能及。若無罪福報應，小人樂得為小人矣。故開陳因果之說，隱然助揚王化，輔翼於名教者，不淺也！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a70">
</a>
<span style="color:#333399">
     「出言要順人心」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕言行二端，君子立身之要務。作事循天理，則行寡悔矣；出言順人心，則言寡尤矣。孔子曰：「有德者必有言，有言者不必有德。」又曰：「仁者其言也訒（難）。」又曰：「言未及之而言謂之躁，言及之而不言謂之隱，未見顏色而言謂之瞽。」故知立言之道千難萬難。從來道高德厚之人，必不輕於出言；沈機觀變之人，必不輕於出言；謙退守己之人，必不輕於出言。輕於出言者，大抵心志浮躁，遇事喜於見長。故其所發議論，但能形之於口，心中未嘗三思籌劃。縱使得罪於世，貽笑於人，有所弗顧，何暇計其言之當否乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人心者，至公至當之心，即蘇子所謂，不言而同然之情也。人心所在，即天理所在，故須順之。然順亦非諂媚之謂，但須察言觀色，質直無欺。出之以詳慎，示之以謙和。斯亦慎之至矣。至於大喜大怒大醉之時，必有過情之議論，尤當緘默無言，以防過咎。前輩有云，凡宴會交接之時，稠人廣眾之際，其中人品不齊，或者素行有虧，或者相貌醜陋，或今雖尊顯，而家世寒微，或前代昌隆，而子孫寥落，以類推之，忌諱甚多。必須檢點一番，不可犯人隱諱，使人愧憤。若不能遍識，最忌妄談時事，及呼人姓名，恐或犯其父兄親戚之所諱，常有意外之禍也。昔有一友，於廣座中，談及一貴客，其人因言，與彼交誼最厚。未幾，貴客偶至，其人不識，與之揖讓，因問旁人為誰，旁人曰：「此即頃所言與君交誼最厚者也。」舉座皆相顧微笑。嗟乎！此亦可為輕於出言者之戒矣。　下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     魯使對薛（《左傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    媵侯薛侯，來朝於魯，二國爭長。薛侯說：「吾先封。」媵侯曰：「吾周之卜（＊掌占卜的官）正也。薛，庶姓也，吾不可以後之。」公使羽父，請於薛侯曰：「君與媵君，辱在寡人。周人有言曰：『山有木，工則度之；賓有禮，主則擇之。』周之宗盟，異姓為後。寡君若朝於薛，不敢與諸任齒。君若辱貺寡人，則願以媵君為請。」薛侯許之，乃長媵侯。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕薛詞固嫌直遂，媵語亦太迫切，惟有羽父之言謙和宛轉，文彩動人。細玩其詞，當分作六層看。首二句，敘明其事，以下便作寬緩之語。將山有木一層，陪起賓有禮一層，得借賓引主之法，不說賓無禮，反說賓有禮。猶之子產不言曲鈞，而曰直鈞。何其善於辭命也。周之宗盟，異姓為後，正是推原欲長媵之故。要說君若辱貺寡人，先說寡君若朝於薛，其語謙婉和平，令人聞之自喜。正如秦伯對晉使，不言執其主以歸，反說寡人之從君而西，亦晉之妖夢是踐，豈非巧於措詞耶？此種皆出言順人心處，初非諂媚逢迎可比。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     隨宜說法（《高僧傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋高僧求那跋摩（此言功德鎧），族姓剎利，罽賓國王兄也。元嘉八年正月，來至建業。文帝引見，勞問殷勤，且曰：「寡人常欲吃齋戒殺，而勢有未能，奈何？」師曰：「帝王所修，與士庶異。士庶身賤名劣，號令不行，若不約己節物，何以修身。帝王以四海為家，萬民為子，出一嘉言，則士庶咸悅；布一善政，則神人以和；用賢使能，輕徭薄賦，則雨暘時若，桑麻遍野。以此持齋，齋亦大矣；以此戒殺，戒何如之？豈必闕半日之餐，全一禽之命，而後為宏濟耶？」帝乃撫幾歎曰：「俗人迷於遠理，沙門滯於近教。如師所言，真是開悟明達，可與言天人之際矣！」因赦住京祇洹寺。師臨歿，頭頂間有物，如龍蛇狀，上沖於天，見者數千人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕法師所言，句句是吾儒議論，然佛理亦在其中。正所謂出言順人心也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     巧為諷諫（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明王尚書友賢，山西寧鄉人，嘗買妾，困於妒妻。尚書宦遊時，幽閉一樓上，餓且死。妻之子毓俊，甫數歲，謂母曰：「彼若餓死，人將謗母，不如日飼粥一碗，令其徐徐自死，人始不以母為不賢矣。」母從之。而俊陰以小布袋藏食於內，乘進粥時密授之，因得不死。逾年生一子，尚書潛育他所。及尚書卒，毓俊撫愛其弟特至。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以言應世，固當順乎人心；即以言事親，亦不可逆乎親志。孔子嘗言事父母幾諫，幾諫者，悅親順親之謂也。王君諫母，庶幾得之？
    <span lang="EN-US">
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a71">
</a>
<span style="color:#333399">
     「見先哲於羹牆」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕先哲者，謂往古聖賢；見之云者，謂心慕身行，如或見之也；「羹牆」二字，勿泥，當與參前倚衡一例看。聖賢道理，隨處發現流行，活潑潑地；倘若執著行跡，稍存意必固我，是猶葉公但知畫龍，而不知有真龍矣。余昔年偶見一人，手執《中庸》，因與論《中庸》大義，且告之曰：「《中庸》本無形相，若指定三十三章者以為真《中庸》，孔顏之道，尚未夢見。」其人大怒曰：「君是禪學，非吾儒道。」遂將《中庸》反擲於案上。余曰：「子誠小人矣！」其人問故，余曰：「仲尼不常曰『君子中庸，小人反中庸」乎？今子反中庸於桌子上矣！」其人曰：「小人反中庸，豈反置手內所執者乎？」余笑曰：「然則吾所謂無相之中庸者，固如此也。」其人默然有省。一日有人舉「盡信書，不如無書」之說，余曰：「此語卻未敢便道孟夫子說得是。」此友拂然，余微笑，其人良久，始恍然曰：「君可謂善讀《孟子》者矣，我幾為君所賣！」堯舜禹湯文武周孔顏曾往矣，要其遺文固在也。閑嘗神遊千古，網羅百家之言以讀之，反復沈思，參以先儒議論。若其言與吾合，則密詠恬吟，悠然神往；間有一二欲合而必不可者，則筆之於書，質諸至聖先師，俾存其說於天壤。故三十年來，曾有《質孔說》一編，以自娛玩。非敢謂如見先哲也，以期發明聖學，不負先哲之訓已耳。爰摘數條，以公同志。　下附《質孔說》七條
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     孔氏三代出妻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    甚矣！小儒之不知字義，誣謗聖門也。夫子刑於之化，未必遜於文王。縱配偶之賢，不及後妃，何至遂遭斥逐？一之為甚，況三代乎！且夫婦之倫，名教所重。倘其過小而出，家法未免太苛；若其過大而出，孔氏何其不幸！況夫子為萬世師表，夫人乃以失德而被出，已足損其家聲；更加以夫人之媳亦被出，媳之媳又被出，成何體面？一日將《檀弓》白文細玩，讀至「不為伋也妻者，是不為白也母」，不覺恍然，曰：既是不為正妻，想必定為側室。然則所謂「出母」者，並非出逐之母，乃所自出之母，猶言生母也。「不喪出母」者，生母不服三年之喪也。蓋子思亦係庶出，伯魚曾教其服生母三年之喪，子思不便言其過禮，故曰：「昔者吾先君子無所失道，道隆則從而隆。」自此以後，孔氏家法，凡係庶出之母，皆不令其服三年之喪，永為定例。故曰：「孔氏之不喪出母，自子思始。」甚是明白曉暢。檀弓以「出」字代「生」字，可謂秀雅不群矣。後儒自己不識字，奈何使萬世宗仰之夫人，浪被惡名乎！且今士大夫家，若其夫人未嘗斥逐，而妄傳斥逐，猶為累世之恨；仁人君子，猶當代白其怨；況以大聖人之夫人，而可使其姑婦三代，同抱千秋之恨耶？是宜改正俗解，遍示來茲，以醒從來之誤。（＊《檀弓》原文：子上之母死而不喪。門人問諸子思曰：「昔者子之先君子喪出母乎？」曰：「然。」「子之不使白也喪之，何也？」子思曰：「昔者吾先君子無所失道，道隆則從而隆，道汙則從而汙。伋則安能？為伋也妻者，是為白也母。不為伋也妻者，是不為白也母。」故孔氏之不喪出母，自子思始也。）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕古人出妻，多以小故，不盡因失德。如曾子以梨蒸不熟出妻，見《孔子家語》。孟子見妻踞，即欲出之，而以白母，母責孟子失禮，孟子自責，遂止。見《孟子外書》。觀此可知，此文為後儒方便說法，為孔氏三代夫人雪不白之冤，其用意至美，用心良苦。但讀者諸賢，慎勿以辭害意，誤認孔氏三代即開納妾醜風。是不可以不辨正也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     忠恕之外無一貫
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吾道一貫，乃夫子一生本領，亦堯、舜、禹、湯、文、武、周公，歷聖以來相傳之本領。顏夫子從博文約禮後悟及，所以有喟然之歎。此外得其傳者，不過曾子、子貢耳。夫子於一貫之理，頭頭是道，所以在川上，則曰「逝者如斯」。其教及門則曰「無行不與」，正為出戶不由道，飲食不知味者，作現前指點耳。門人不得其解，故有「何謂」之問。曾子亦用現前指點之法，以教之曰：「夫子之道，忠恕而已矣。」譬之有人，問如何是海？其人即取海中勺水示之曰：「此便是海水」。若謂勺水之外無海，直是癡人說夢矣。今之學者，動云「忠恕之外無一貫」，何以異此？（＊附《論語》原文：子曰：「參乎！吾道一以貫之。」曾子曰：「唯。」子出。門人問曰：「何謂也？」曾子曰：「夫子之道，忠恕而已矣。」）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     雍也可使南面
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「南面」二字，註中訓「人君聽治之位」，謂因仲弓寬宏簡重，有人君之度，故以此許之。看來似覺未妥。蓋人君者，天子諸侯之號；仲弓雖賢，猶在弟子之列；以尊君之夫子，即許其弟居天子諸侯之位。試問：置周天子、魯定公於何地？蓋古來設官分職，苟有一命之榮，無不南面臨民。可使南面者，猶之可使治賦，可使為宰之類是也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    （＊附《論語》原文：子曰：「雍也可使南面。」）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     執鞭之士
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「士」與「事」，古字通用。周書《康誥》篇之「見士於周」，即見事於周也。以此例觀，則「執鞭之士」者，猶云「執鞭之事也」。若作士君子之「士」，則「士而懷居，不足為士」，夫子已有明訓。懷居不可，況執鞭乎？（＊附《論語》原文：子曰：「富而可求也，雖執鞭之士，吾亦為之。如不可求，從吾所好。」）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     物有本末節
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    註以此節為結上文，故以「物有本末」，為結首節，而以「事有終始」，為結次節，此向來定解也。然玩通章文勢，此節當是起下兩節耳。所謂物者，即身心意知家國天下也；所謂事者，即格致誠正修齊治平也。「物」字「事」字，如此配合，不惟確切不浮，兼亦功力悉敵。以國與天下並言，則國為本，而天下為末；以家與國並言，則家為本，而國又為末。推而至於身心意知，亦復如是。是「本末」二字，有節節靈活之妙也。以治與平對觀，則治為始，而平為終；以齊與治對觀，則齊為始，而治又為終。推而至於格致誠正，亦復如是。是「終始」二字，有節節靈活之妙也。本末終始，既節節活，則「先後」二字，亦既節節活，並「近道」二字，亦節節活矣。蓋此節尚是虛籠法，引起八條目之義，所以直接「古之欲明明德」兩節，繳足「知所先後」二語。若以「物有本末」結首節，「事有終始」結次節，配合便多牽強。蓋「知止」一節，本從「止至善」句申說而出，對上節不過。而「物有本末」兩句，明係勢均力敵之文也。況天下豈有心不妄動，可稱之事；所處而安，可稱之為事者乎？「事」字既欠妥，則「先後」亦欠妥，並「近道」亦欠妥矣。此雖無關大旨，然或稍可發明聖經，何妨姑存其說。（＊附《大學》原文：大學之道，在明明德，在親民，在止於至善。知止而後有定，定而後能靜，靜而後能安，安而後能慮，慮而後能得。物有本末，事有終始，知所先後，則近道矣。古之欲明明德於天下者，先治其國；欲治其國者，先齊其家；欲齊其家者，先修其身；欲修其身者，先正其心；欲正其心者，先誠其意；欲誠其意者，先致其知；致知在格物。物格而後知至，知至而後意誠，意誠而後心正，心正而後身修，身修而後家齊，家齊而後國治，國治而後天下平。自天子以至於庶人，壹是皆以修身為本。其本亂而末治者否矣，其所厚者薄，而其所薄者厚，未之有也！）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     補格物致知章
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    朱子讀古本大學，謂聽訟章後，亡失格致一章，因託程子之意，而自作一章，列於賢傳之內。當時群議紛然，以為後儒雖賢，然無自補經書之理。孔子作《春秋》，如夏五郭公之類，何難增補幾字，以成其文，而終於闕疑者，慎之也。況朱子所補皆近後人時文之調，不似聖經賢傳之體例也，然知其一，未知其二也。以鄙意揆之，此章原未亡失。所謂釋格致者，即聽訟章是也。蓋天下物理，本無窮盡，進一境，則復有一境。即以獄訟言之，人第知剖決至當，便為極則。豈知聽訟之外，尚有無訟一著，更為超出其上乎？夫人格物致知，識得天下之理，件件有最高一著，其於修齊治平，不難矣。故借聽訟一端，以為觸類引申之藉，初非即以是為釋本末也。蓋此章本重知字，不重本字。朱子重看偶然用來之「本」字，而忘卻此章專重之「知」字，故以之為釋本末也。且夫曾子所釋者，不過三綱領、八條目耳，本末既非綱領，又非條目，何必特釋？若「本末」既釋，「終始」又何不釋耶？今即細玩各傳文法，亦自灼然可見。只因「誠意」為第一章，故曰「所謂誠其意者」，特用專釋之語。若以下四章，皆用蟬聯之筆矣。倘專釋誠意之前，又加一章「所謂致知在格物」，則文法亂矣。經傳具在，讀書者何不靜氣一觀？至於第二節「此謂知本」，及「此謂知之至也」兩句，乃反復詠歎，令人恍然有覺之意，亦非衍闕之文。（＊附朱熹原文：右傳之五章，蓋釋格物、致知之義，而今亡矣。閑嘗竊取程子之意以補之曰：「所謂致知在格物者，言欲致吾之知，在即物而窮其理也。蓋人心之靈莫不有知，而天下之物莫不有理，惟於理有未窮，故其知有不盡也。是以《大學》始教，必始學者即凡天下之物，莫不因其已知之理而益窮之，以求至乎其極。至於用力之久，而一旦豁然貫通焉，則眾物之表媞貒妗L不到，而吾心之全體大用無不明矣。此謂物格，此謂知之至也。）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     服堯之服
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    服者，事也。《尚書》纘禹舊服，以常舊服等，皆作事字解。服堯之服，猶言事堯之事也。下文誦堯之言，行堯之行，正是服堯之服註解，當與君子動而世為天下道動字，一例看。今註中謂曹交衣冠言動不循禮，故以此告之，則服字竟作衣服之服矣。但堯之所服，乃日月星辰之十二章，曹交如何可服？若云堯所製之法服，則衣冠服色，隨代變更，生今反古，宣聖所戒。曹交生於周末，忽教其服千八百年以前之古服，似乎怪誕。至於桀雖無道，其所服者，亦必天子之服，決不曰吾是無道之主，別作無道之衣冠，以遺後世。曹交何自仿其遺制而服之邪？故不如訓作事字之說為當。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕書者，聖賢之書；理者，天下古今之理也。天下古今之理，天下古今皆可言之。所以古人著書，必曰「以俟後之君子」，其心甚望後人轉勝前人，非欲其一代不如一代也。若謂已有定解，後人即有發明，不許吐露一字，是為一先儒而障天下後世之口矣，可乎哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a72">
</a>
<span style="color:#333399">
     「慎獨知於衾影」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕君子小人之分，不過為己為人之別。人若有志為己，而於隱微幽獨之處，不能刻刻防閑，戰兢惕厲，則為己之功，終有疏漏。古人云：「獨行不愧影，獨臥不愧衾。」能到衾影不愧時，方是慎到極處。 
    此句，即上文「見先哲於羹牆」之實際，亦即下文「諸惡莫作，眾善奉行」之本領。「獨知」不是空空一慎，須知前後皆有工夫。慎獨以前，須用學問思辨；慎獨以後，不過篤行而已。此與上句，用意最深，工夫最細，分明是帝君自道其所得，不許俗人問津。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「獨知」之時，「獨知」之境，人人皆有，各各不同。名者，有名者之「獨知」；利者，有利者之「獨知」；要皆業識茫茫，不知覺悟。譬之龍不見石，魚不見水，人不見塵，血肉之軀不見鬼祟，自然之勢也。若於昧爽之時，回光返照。試問，吾於父母兄弟前，稍能盡其孝弟否？於親族朋友間，果能以誠相待與？耦居無猜否？於臨財之際，果能見利思義，不受人間造孽錢否？於行住坐臥中，曾念及天地父母之恩，思欲報答否？每日自朝至暮，曾有一二時中，發濟人利物之念否？於美色不留盼否？見人得意時，無嫉妒之心否？於處順境時，果能以卑自牧，不驕奢否？不淩虐無告人否？飲食當前，能念及農夫之憔悴否？見貧者來乞，必能稍有以周之，無厭惡之心否？如是逐一檢點，則獨知之際，必有大不慊於懷者，豈容輕於自恕乎？　下附徵事三條。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     見獵心喜（《性理宗旨》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋河南程顥，字伯淳，學者稱為明道先生。少年好獵，後見濂溪周先生，頓除其習，自謂無此好矣。濂溪曰：「何言之易也！但此心潛隱未發耳。一日萌動，復如前矣。」越十二年，偶見獵者，果有喜心。乃信濂溪之言不謬。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕戒殺放生，乃為善去惡中極容易事。斷除畋獵，又戒殺放生最粗淺事。以明道先生之賢，又經十二年之學道，而方寸殺機，尚未斷盡，宜乎精嚴戒律之高僧，天神皆為敬禮也。厥後先生主上元縣薄，見鄉多膠竿以取鳥者，先生命盡折其竿，且下令禁止。想此時一片殺機盡斷矣。豈特十年讀書，方去得一「矜」字；十年讀書，方去得「狀元」二字乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     偶動邪念（《高僧傳》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔有禪師某者，研究禪理，道風頗高，欲求和尚付法，和尚不允，微有怨望之意。和尚去世二十年後，其僧偶在溪邊走過，遙見對河女子濯足，偶動一念，以為其足頗覺白皙，忽見和尚在旁厲聲詰之曰：「此念可付祖師衣缽否？」其僧不覺慚愧拜下，伏地懺悔。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以世俗言之，不過微細過咎；若以戒律論之，此念已犯淫戒矣。蓋欲界六天，不比世人，其福轉重，則其欲轉輕；到化樂天上，不過共相瞻視，欲事已竟，不待笑語；又之上，如他化自在天，但聞語聲，或聞香氣，欲念已竟，並不待瞻視矣。豈若世俗之耽著所好，遂樂此不疲耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     舉念戒牛（《觀感錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無錫書吏王某，順治丁酉以錢谷事，獄死北都。康熙二年四月，蘇州金太傅子漢光，自京歸家，舟次張家灣，有人請曰：「吾無錫王某也，幸附我去。」許之，泊舟而王不至，舟發，復呼如初。漢光詰之，王以實告曰：「吾怨鬼也，舟離岸遠，故難登耳。」舟中皆驚。鬼曰：「無妨，居於舟隅可也。」舟近岸似有人躍入，行未久，復叫跳，問其故，曰：「遺一小囊於岸，內有錢糧數目，歸家質對，藉此為憑，乞停舟取下。」漢光從之。既行三日，將暮，鬼曰：「姑止，此地普齋，吾欲往投。」漢光問：「何謂普齋？」曰：「即世所謂施食也。」去須臾即下，曰：「觀世音主壇，無飯與我。以生前喜食牛肉耳，蓋菩薩值壇，凡嗜牛者，概不得食。」時漢光方醉，拍案曰：「天下有此奇事乎？吾素食牛，今當戒之矣！」少頃，鬼大哭，問之，曰：「天上戒壇菩薩至，吾不可以居此。」漢光曰：「汝歸將奈何？」曰：「更俟他舟耳。」漢光停舟，鬼杳然竟去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕漢光戒牛之言，方出於口，而戒壇之神即至。可見舉心動念，天地皆知。記過記功，纖毫不爽。昔戚繼光，日誦《金剛經》，有鬼託夢，求其一卷以超生。而繼光誦經時，適有婢送茶至，因搖手止之，其夜鬼復來告曰：「誦經甚佳，但中多不用二字，故不得力。」明日，戚虔誠復誦，一念不起，於是鬼始託生，復來致謝。蓋神趣、鬼趣，皆有他心通，每動一念，如見肺肝。今人自朝至暮，自暮至朝，殺盜淫妄，五逆十惡之念，至於不可窮極焉，得不犯天地之誅，觸鬼神之怒乎？然則「獨知」之際，誠不可不慎矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a73">
</a>
<span style="color:#333399">
     「諸惡莫作，眾善奉行」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕此兩句，收繳全篇之局。諸惡，即上文淫殺破壞等事；眾善，即上文忠孝敬信等事。言莫作者，乃禁止之詞；言奉行者，有勸勉之意。兩句，阿難亦曾言之，見於《增一阿含經》，帝君或本諸此，亦未可知。 
    兒童口中，皆讀《大學》之道；曾子口中，亦說《大學》之道。同此四字，而所見淺深，有天淵之別。此二句文，亦復如是。昔善信菩薩，往劫生於無佛法世，尋求正法，空中告曰：「此去東方一萬由旬，其國有一女人，生自卑賤，形貌醜陋，仿佛能知半偈一句。然其中路，隔一淤泥，縱廣萬里，踐形即沒。」善信聞之，踴躍前行，竟過泥河，見此女人，敬禮如佛，禮拜讚歎。女人答曰：「諸佛妙法，無量無邊，我之所聞，止有半偈。」善信拜求：「願聞半偈」。女人答曰：「唯有諸惡莫作，眾善奉行而已。」善信聞之，身心清淨，思維其義，洞達斯旨，即獲神通，飛還本國，遍宣此偈，降伏眾魔。可見八字之中，淺者見之得其淺，深者見之得其深，非僅為善去惡之常談也。　下附徵事（六條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     失目因緣（《阿育王經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔阿育王妃蓮花夫人，生一子，面貌端正，目似拘那羅眼，因字拘那羅，王甚愛之。其後王子與妃，共至雞頭末寺，見尊者夜奢。夜奢知其夙因，將必失眼，即為說眼無常相。時王正後，慕其容貌，強欲逼之，王子不從，後因大恨，必欲挑去其眼。後乘阿育王病，王子在外，討北方乾陀羅國（屬北天竺國），後即詐為王敕，令人挑去其目。王子爾時，雖受此苦，然念及尊者眼無常相之語，深惡血肉形骸，願求清淨慧眼，應時即得斯陀含果。其後王子，還至本國，父猶不知，忽見其子兩目已盲，形容枯悴，衣裳敝垢，號泣問故。答曰：「此父王意也，有敕書在。」王大怒，推求敕書，知是王后所為，即欲殺之。爾時王子百端勸解，王總不聽，遂大積薪油，而焚殺之。爾時比丘，問尊者優波趜多，有何因緣。答曰：「王子往昔，在波羅柰國為獵人，於山窟中，捕得多鹿，恐其逃竄，乃盡挑其目，次第殺之。從是以來，幾百世中，常被挑眼。又於過去拘留孫佛入涅槃後，修造塔寺佛像，隨發願云：『使我來世，得如此佛！』由修造塔像故，常生尊貴家；以發願故，得證斯陀含果。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕其後阿育王，聞菩提寺僧名宴沙者，是羅漢，即攜王子，同到寺中，大修供養，請僧哀救，且普敕國中明日聽法者，各持器來，以承涕淚。明日道俗競赴，聞說《十二因緣法》，無不悲傷墮淚，共收其淚，貯之金盤。師乃對眾立誓曰：「向所說法，其理若當，願以眾淚，洗王子目，令得復明；設理不當，目盲如故。」於是將淚洗眼，王子由是兩目復明。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     增價自斃（晉澹庵述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    太倉錢君球，於順治末年，見漁人賣一鱉，索錢五十，君球許以二十五，將買放之，適張伯重至，增其五文，買而烹之，羹猶未熟，張忽大寒，發譫語云：「我本有人買放，汝何故奪吾殺之？」索命甚急。家人哀懇曰：「既如此，須錢某來。」君球至，代懇釋放，伯重遂甦。因此誓不食葷。未幾，見有賣河豚者，伯重復買食之，病即隨發，逾日遂死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕不超度鱉，縱不茹葷，怨亦終報，但爭遲速不同耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     雷誅賭逆（先大人筆記）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    湖州南潯鎮，有寡婦之子好賭，一日負錢莫償，欲母典衣與之，母云：「吾欲往汝姊家，且穿到，與汝可也。」子遂為母駕舟而往。母素惜衣，欲待登岸而後服。子疑母之弗與也，怒與母角，沈之於河。返未一里，殷殷然聞雷聲，急抵家，謂妻曰：「速以大缸蓋吾。」妻問故，不答，乃強從之。而雷聲甚細，終未震也。有頃，妻見缸邊血水流出，怪甚，啟視之，夫已無首，但鮮血淋漓，驚喚鄰里至，人皆謂其謀害，故為誑語。乃駕舟候其姑至，欲鳴之官，舟至半途，有物礙楫，乃一女屍浮起，手執人頭，發挽指上。細視之，屍即其母，而頭即其子。始悟其母為子所害，而釋其婦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕害母者，固豺虎之不若，究其禍根，乃因負錢而始，然則賭博之為禍，亦烈矣！安得長民者，痛除其弊乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     一臠三命（先大人筆）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    康熙辛亥，大旱，七月十五日，崑山榭麓地方，有夫婦戽水，忽雷雨大作，震死其夫。然其夫素行誠實，莫測其故。妻私歎曰：「只為十八斤肉耳！」眾爭問，乃云：「去冬輸租入城，泊舟岸側，見空舟上有肉一肩，無人來取，乘隙速棹舟回，稱之，十八斤。而此肉乃岸上富家物也，有婢置於船上滌之，偶以他事暫去，及回而失去其肉，主母撻之，失手，遂斃。其夫謂必破家，與妻大鬧，妻憤甚，亦自縊死。雷斧之誅，職是故耳！」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕道路所遺之物，往往有偶然取之，累人喪身失命者，如此類是也。卒之人遭其禍，而己亦被譴。安用此非義之財為？故曰：「苟非我之所有，雖一毫而莫取。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     存心療治（《懿行錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明潘夔，號僦庵，烏程人，精於岐黃，留心利濟。歲大疫，賴公起者八九，而不計藥本。鄰有趙某，嘗訟公於官，而病甚劇，謂其子曰：「能生我者，潘公也！」其子謂：「方與潘訟，奈何？」趙曰：「吾雖惡之，然其心甚慈，必不害我。」公遂悉心調治，病以得痊。公三子，伯驤，桂陽令；仲驂，翰林編修；季馴，宮保尚書；公贈如其官；孫大復，丙戌進士。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕救人之念既切，則報復之念自輕，至訟我之人，亦思歸命而望救，則所感乎人者亦深矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     忍餓給囚（同前）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明楊士懲，鄞之鏡川里人，初為縣吏，存心仁厚，守法公平。時縣令嚴酷，曾撻一囚，流血滿前，怒猶未息。楊跪而寬解之，且曰：「如得其情，哀矜勿喜。喜且不可，況於怒乎！」由是宰為霽容。家甚貧，饋遺一無所取。遇囚乏食，多方濟之。一日有新囚數人，待哺甚急，家無第二日糧，因問囚從何來，曰：「來自杭，忍饑久矣。」乃撤己之米煮粥濟之。後生子守陳，累官翰林學士，贈如其爵。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕自己之餓，尚在本日；諸囚之餓，已在前日。如此一較，與其自飽，無寧給囚。楊公設想，自應爾爾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a74">
</a>
<span style="color:#333399">
     「永無惡曜加臨，常有吉神擁護」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕承上「諸惡莫作」二句來，惟其不作諸惡，故無惡曜加臨；惟其奉行眾善，故有吉神擁護。上二句是因，此二句是果。善惡有大有小，有暫有常；故吉神惡曜亦有大有小，有暫有常，如影隨形，如聲赴叩，一定之理，不爽纖毫。吉神惡曜，有在天趣攝者，有在神趣攝者，有在鬼趣攝者。雖然，各有職司，不過因物付物。要到永無惡曜，常有吉神地位，除非大福德人，宿業未到，庶或能之，然而難矣。　下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     投河不死（《付法藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    毗婆尸佛在世時，有一比丘頭痛，是時薄拘羅尊者，乃一貧人耳，持一訶梨勒果施之，病因得愈。以是因緣，九十一劫以來，天上人中，享福快樂，未嘗有病。後生婆羅門家，其母早亡，後母屢欲殺之，不能為害。復投之河，為大魚所吞，魚隨被獲，剖腹得兒，為長者子，後成羅漢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕濟一病僧，而至九十一劫無病，且多遇折磨而不死，則以福田殊勝之故也，豈非惡曜永離，吉神常護乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鬼神默佑（《宋史》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋劉安世，字器之，忠直敢言，累抗疏論章惇，極言其不可用，及章惇用事，公遂遠竄，雖盛暑畏途，泛海冒險，監督者不少寬假。人皆謂公必死，而公竟無恙。年八十，未嘗一日病。時一有貲郎，迎合惇意，自求殺公，惇即擢為本路判官。其人飛騎追公，去貶所止三十里，明日將欲殺公，左右震懼，夜半忽聞鐘聲，貲郎如有物擊，吐血而死，公得無恙。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕以劉公之賢，乃欲揣章意而殺之，宜乎？惡曜反及其身，而吉神常護君子矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     寇不能劫（《感應篇註證》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明嘉靖初年，儀真縣金某，開典鋪於鎮。是時江寇竊發，劫掠富家殆盡，獨金氏當鋪無恙。有司疑其與盜相通。及寇被獲，詰其何故不及金姓，因言幾次往劫，見屋上有金甲神無數，故不敢犯。官猶未信，呼地鄰詢之，皆曰：「金某實係積德，各典出輕入重，惟彼出入公平，估物甚寬，限期更遠。且訪知親鄰之老而貧者，破例免息。又冬則免寒衣之息，夏則免暑衣之息。歲以為常。天佑善人，故吉神擁護耳。」令大加稱賞，直指聞之，旌其門閭。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕典鋪本屬便民，獨其輕出重入，於貧民面上，分毫不假借，不免涉於市井耳。金某不惟無此弊竇，並能格外施仁。豈火盜官非，所能損其福澤？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a75">
</a>
<span style="color:#333399">
     「近報則在自己」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕此與下句，亦承上啟下之詞。近報、遠報，俱就善一邊說，正為下文「百福千祥」張本。近報不必指定現在，即他生、後世，亦近報也，何也？以就自己言之也。富貴貧賤，死生壽夭，皆有定數。此定數者，即報也。自己作之，自己受之，近莫近於此矣。此乃帝君教人以自求多福之意。　下附徵事（六條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     公主自福（《雜寶藏經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    波斯匿王，有一公主，名曰善光，聰明端正，舉宮愛敬。王語之言：「汝因我力，舉宮愛敬。」女答王言：「我有業力，不因父王。」如是三問，答亦皆然。王怒，遂以公主，嫁一貧人，且告之曰：「今當試汝，有自業力，無自業力。」公主嫁後，問夫父母，夫言：「我父是舍衛城中第一長者，因死亡殆盡耳。」遂同公主，復住故宅，地中自然掘得伏藏，一月之後，宮殿樓閣，皆悉成就，奴僕珍寶，充滿其中。王聞之喜，問佛因緣，佛言：「過去迦葉佛時，有一女人，欲以肴膳供養如來，其夫阻之。婦言：『我已發願，莫退吾心。』夫還聽婦，得遂供養。爾時夫婦，即今夫婦，因曾阻婦善念故，痝B貧窮，以還聽婦故，今日因婦富貴。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕波斯匿王，復有一女，係末利夫人所生，容貌極醜，發如馬鬃，王命禁閉，不許見人。公主自恨其形，乃廣塑佛像，苦自懇求，積有年月。一日感佛降臨，忽變好相。父王問之，具以實告。又阿育王第四女，事跡與此頗同，故今北山、玉華、荊州、長沙、京城崇敬寺等像，皆阿育王第四女造。非近報而何？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     褻袈裟報（《法苑珠林》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐貞觀五年，梁州一婦人，家甚貧，其子依安養寺慧光法師出家。因乏小衣，乃至其子房中，取故袈裟用之。方著在身，與鄰家婦同立，忽覺腳熱，漸上至腰，須臾，疾雷震空，擲鄰母於百步外，土塞兩耳，悶絕經日，而用袈裟者，竟已震死，火燒焦卷，題其背曰：「用法衣不如法！」其子收殯之，又復震者再，乃露骸林下，聽其銷散。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕袈裟謂之解脫服，亦謂之福田衣，披袈裟者，梵王帝釋，不敢受其禮拜。所以龍王救護諸龍，得袈裟一縷，金翅鳥王，遂不能為害。彌猴戲披袈裟，失足而死，遂得生天。袈裟之衣，利益無窮。佛制，亡比丘所遺袈裟，掛於樹上高處，一切有情遇之，皆能滅罪生福。宜乎褻瀆之罪，天所不容，子雖出家，不能收斂也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     火神示報（蘇郡共知）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    康熙初年，檀香甚貴。蘇郡有香鋪，以三金請檀香觀音像一尊，因私計曰：「若以此像作檀條賣，可得十六金。」將毀之，有一傭工人懼罪，於中力阻。而香鋪之婿，以迎妻歸，適在岳丈家，止傭者曰：「汝為傭人，何預汝事？聽之可也。」其夜香鋪之女腹痛，不能歸家，留三日。其明日，街上有六歲童子，隨父行路，忽指香鋪，問父曰：「彼家屋上，何故用紅封條封鎖。」父以為妄，禁之勿言。是夜香鋪回祿，止焚一家，合門盡死。其婿欲從樓上屋竇中鑽出，而有物礙定，竟死焰中。其傭工人，先於晨朝，有別香鋪來強邀去二日，遂以得免。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕毀壞佛像，出佛身血，是五無間地獄因，故不行勸阻，即有惡曜加臨，片刻善心，便有吉神擁護。婿與傭人，立心稍異，一則本欲歸家，而使其不歸；一則不欲他往，而強之他往。真所謂禍福無門，惟人自召矣！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     十倍償業（淩子正自述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鎮江淩楷，字子正，康熙癸卯，曾惡鄰村惡犬齧人，乃誘入夾弄中，斷其出路，冀餓死以絕其害。將一旬，啟而視之，犬竟搖尾而出，不復齧人，而弄中磚上堆土，被犬食之者將半。經兩月，犬即自斃。其夕淩夢至府堂，有二貴人並坐，綠衣者曰：「人而不仁，奈何？」赤衣者曰：「須十倍以償之。」乃令吏引淩至後戶，見園內梅花開盛，樹下金魚缸內，浮起一死魚。吏指曰：「獄字從犬，君知之乎？十年後當驗。」覺而異之，不得其解。至癸丑年正月，以他事被誣入獄，見獄中梅花正開，有死金魚浮於缸內，宛如夢中所見。絕糧七日，僅存一喘，凡羈獄內百日，而後得免。正符十倍以償之之說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕被誣入獄，懸知於十年之後，不足為難，獨是梅花之開，金魚之死，亦有定數，乃為異耳。宜乎大阿羅漢，能知前後八萬四千大劫，而諸天壽數之修短，世界成壞之久近，皆可安坐而致也。淩君係樸誠之士，精於邵子皇極數，與余相對數日，親為余言如此。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     夢示雞骨（婁東人述）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四川楊琳，字懷眉，順治十三年，選太倉糧廳，尋升浙江臨安縣令。居官清正而性嗜雞，積有年月。康熙十六年，夢至冥府，見積骨如山，旁有人指之曰：「此汝所食雞骨也，汝將到此受罪矣。然汝孽緣未盡，尚要啖雞四十七隻，然後到此。」覺而訝之，微有懼心，自限一雞分以三日，而口不能忍，更之以兩日，繼而仍復如故。到四十五隻，忽有微疾，越一宿而病遂重，恰如其數而歿。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕或疑所食之雞，既有一定數目，則從前所食，亦分所當然，何以復有殺報？不知四十七隻，乃冥中預知其殺之數，非此雞應被其殺之數。假令得此一夢，毅然不殺，定數便不能拘，從前所殺即可超薦。人之修行，亦復如是。苟能當下斬斷，生死安得而限之乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     酷令自燒（崑邑共傳）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    康熙元年，崑山知縣李開先，貌陋而酷，人號為李藍面。每遇徵比錢糧，必用極重之板，往往立弊杖下，濺血盈堂。罷官之後，寓居蘇州，三四年內，一門死盡，止存一女，與奴私通而遁，僅存一身，貧乏不能度日，至自炊鍋灶。一日以口吹火，向前跌入灶門，燒爛其頭而死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕令之酷者，莫酷於此人；報之速者，亦莫速於此人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a76">
</a>
<span style="color:#333399">
     「遠報則在兒孫」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕與人言後世，蓋信者半，疑者半；與人言後嗣，則無論智愚，要皆深信而不惑。是人不幸而不知有自己，亦幸而猶知有兒孫也。但兒孫之賢否，或不能遙必耳，然而蘭孫桂子，往往萃於德門。《詩》云：「克昌厥後。」《書》云：「垂裕後昆。」往訓昭然，於今為烈。發祥在十世、五世後者，固稱為遠報，即或鍾英毓秀，現在膝下眼前，其報未始非遠。何也？以其對自己言之也，獲報而不在自己，則遠莫過之矣。　下附徵事（三條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     盡誠訓導（《宋史》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋鄧至，授徒家塾，凡子弟來讀書者，必盡誠以教之，必先德行而後文藝，成才者甚眾。而至之後人，亦多貴顯。熙甯九年，神宗御集英殿，第進士，鄧長子綰，為翰林學士。侍上前，唱至其弟績，綰下殿謝；又唱至其二孫，綰又下殿謝。上顧而笑，王恭公，從旁贊曰：「此其父鄧至，盡誠教人所至也！」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人既稱我為師，北面而事我，我必盡誠以教之，方不負彼之望。鄧君既能成就人之子弟，則天亦成就其子弟，蘭桂連鑣，固其宜也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     貴子復來（《功過格》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋虔州王汝弼，言行不苟。其東村劉良，西村何士賢，祖父俱積德。崇寧癸未，兩姓各生一子，俱穎異過人，延汝弼為師。而良與士賢，家貲雖饒，然頗刻薄，遠不逮前人。政和辛卯三月，汝弼立於門首，見人馬過，如官府狀，向何氏門內，有指畫狀，隨到劉氏之門，亦如之。詢之兩家，不知也。未幾，疫作，兩家之子皆斃。是秋，汝弼見攝至冥，見主者冕旒南面，呼汝弼問曰：「汝是陝西乾州王汝弼乎？」曰：「吾乃江西虔州王汝弼也。」查之，祿壽尚遠。因叩主者，以何劉二子之亡故。主者曰：「二子，左輔右弼也，天曹錄其祖父陰德，將昌厥後，不意良與士賢，處心行事，悉反其先世所為，以故奪其貴子，行將盡掠其家貲矣。」王甦，已閱二日，乃呼劉、何二姓，詳告之，二人涕泣悔過。由是廣積陰功，濟人利物。乙未年，復各生一子，劉名兆祥，何名應元，仍延汝弼訓之。後二子同登紹興癸丑進士，位至通顯。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕祖父積德所致之貴子，猶能以刻薄故而殺之，況本無修德之祖父乎？現在既死之貴子，猶能以修德故而令其復來，況其未遭天譴者乎？乃知求嗣得嗣，洵非虛語，但須得其求之之道耳！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     神示葬地（《善餘堂筆乘》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    建甯楊少師榮，其祖父皆以濟渡為生。每至久雨溪漲，沖毀民居，溺死者順流而下，他舟皆撈取貨物，獨少師曾祖及祖，惟知救人，而貨物一無所取。鄉人共嗤其愚。逮少師父生，家漸裕。有神人化為道者，語之曰：「汝祖父有陰功，子孫當富貴顯，宜葬某地。」遂依其所指葬之，即今白兔墳也。後生少師，弱冠登第，位至三公，加曾祖父，皆如其爵，子孫貴盛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕葬地吉凶，原係一定之理，但非人力可以強求耳。世之不務修德，但覓地師，希圖吉壤者，固非；一概不信風水，不顧年月方向，但云他年不為道路，不為城郭，便可安葬，誤置親屍於兇殺絕地者，亦謬。觀少師發祥之所，係神人指示，知風水之說不可不信矣。觀其祖父，必如此積德，而始遇此善地，又知風水之說，不可徒恃矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a77">
</a>
<span style="color:#333399">
     「百福駢臻，千祥雲集，豈不從陰騭中得來哉！」
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕此一結，舉其成效而言，是總收全篇之局，與前「上格蒼穹」句，遙應。百福千祥，雖統言其獲報之厚，然其中未嘗不縷析條分。如行時時之方便，則有方便之福祥；作種種之陰功，則有陰功之福祥。善大，則福祥亦大；善小，則福祥亦小。信如潮汐，捷於桴鼓。「陰騭」二字，篇中凡兩見。上文「廣行陰騭，上格蒼穹」，是帝君以身立教，自言其功效如此；此言百福千祥，必由陰騭，是帝君鼓勵士子，欲吾輩仰法帝君，亦將「上格蒼穹」如此。　下附徵事（四條）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     地上天福（《樹提伽經》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    天竺國頻婆娑羅王，有一大臣，名樹提伽，財富無量，受用自然。一日國王坐朝，忽大風起，飄一白毯手巾，至於殿前，非世間物。王即遍示群臣，皆言國家將興，天賜瑞耳。樹提默然，王問其故，答曰：「臣不敢欺大王，是臣家拭體巾，掛在池邊，風偶吹來耳。」卻後數日，有一九色金花，大如車輪，墮王殿前。王復召問，樹提答言：「臣不敢欺王，是臣後園萎落之花，風偶吹來耳。」王乃大驚，謂樹提曰：「吾欲到爾家觀遊，將隨二十萬人來，汝家能容否？」對曰：「悉隨王意。」王曰：「當何日來，汝可備辦？」答曰：「隨王何日，不必預備。臣家有自然床席，不須人鋪；自然飲食，不須人作。自然擎來，不須呼喚；自然擎去，不須反顧。」王即將二十萬眾，從其家南門入，有三十童子，端正可愛。王曰：「是卿兒孫否？」答曰：「是臣守闔之奴。」王復前行，至內閣門，有三十童女，絕世無雙。王曰：「是卿婦女耶？」答曰：「是臣守閣之婢。」又復前行，至其堂前，白銀為壁，水精為地，王謂是水，畏不敢前。樹提曰：「此地堅固無比，無物可壞。」即導王登，請王坐金床上，面憑玉幾。樹提伽婦從百二十重七寶帳中，徐步而出，為王作禮，方舉頭頃，眼中自然流淚，王問何故不悅。答曰：「聞王身上煙氣，是以淚出。」王言：「庶民燃脂，諸侯燃蜜，天子燃漆，漆亦無煙，何得淚出？」樹提答曰：「臣家有明月神珠，掛於殿堂，晝夜無異，不須火光。」堂前有十二重高樓，廣博宏壯，視東見西，逡巡遊覽，不覺經月。大臣交章請回，王不復顧。復遊園池，又經一月。樹提於王回宮，盡以綾羅繒彩，施二十萬眾。王告群臣：「樹提本是吾臣，何乃宅舍婦女，殊勝於我？我欲以四十萬人，伐而取之，可乎？」諸臣皆言可伐。王即舉兵，圍其舍數百重。忽門中走出一力士，舉金杖一擬，四十萬眾人馬俱倒，不復能行。樹提乘雲母之車，出問諸人：「汝等皆欲起否？」皆言願起。於是樹提舉手一麾，人馬皆起。王知不可以勢取，乃撤兵回。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕其後王與樹提，往見世尊，問樹提宿世因緣。佛言：「無量世時，有一商主，在山道中行，見一病僧，發敬愛心，布施屋宇飲食，及種種資身之具，悉令無乏。因發願云：『願我來生，受天上自然之供，又願早成佛道，濟度三惡道眾生。』以其布施故，今世雖在地上，猶享天福。爾時商主，樹提伽是也；爾時病僧，吾身是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     舉家福澤（《四分律》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛在世時，跋提城內，有大居士曰琝荼，大饒財寶，隨意所欲，周給人物。倉中有孔，大如車輪，谷米自出。婦以八升米作飯，飼四部兵，及四方來者，食猶不盡。其兒以千兩金，與四部兵，及四方乞者，隨意不盡。其婦以一裹香塗四部兵，並四方來乞者，香故不盡。奴以一犁田，出米滋多。婢以八升穀喂四部兵之馬，猶食不盡。舉家各爭自己福力。琝荼問佛，佛言：「若論福力，汝等共有。昔王舍城有一織師，其婦，及兒媳、奴婢，正欲食時，有辟支佛來乞食，舉家各欲捨己所食奉之。辟支佛言：『各減少許，於汝不少，於我得足。』即便從之。辟支佛食已，踴身虛空，現諸神變，織師舉家大喜。命終之後，皆生天上。餘福未盡，故得如此。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕諺云：一人有福，拖到一屋。雖然如此，要知同在屋內，被其拖得到者，在彼亦自有福分。但福之大小，存乎其人耳。所以貴人子女，必無乞兒相貌；賤隸家僮，必無卿相八字。何則？同業相感，則同業相聚也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     累世科第（《現果隨錄》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    太倉王文肅公，錫爵，號荊石，為人謙恭溫厚，廣積陰功，為神廟首輔。雖貴顯，終身不二色。梵宇無大小，皆書額護持。晚年命工以金銀汁，畫大士像，手書《心經》於上，施人供養。子緱山先生，諱衡，亦榜眼。孫煙客先生，諱時敏，增修世德，篤信三寶，每至黎明，即盥漱禮誦。嘗謂人曰：「吾十七歲，持《金剛經》，至今年垂八十，未嘗缺一日。」儉歲，首創糶官米，兼煮粥濟民。同里孝廉陸允升，夢至一大寺，見六人挑豆至，黃豆中雜以蠶豆。或問之，旁一老僧曰：「此皆煙翁前生所積善業也，大善計一蠶豆，小善計一黃豆，共有六擔。」孝廉曾以此遍告人，是以知之。生子九人，孫二十餘人，皆掇巍科，躋顯要。第八子諱掞者，復登相位，先生贈如其爵。榮盛未艾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕太倉累葉聲望，或見於國史，或載於家乘，美不勝書。茲特於願雲師《現果隨錄》中，節出一二，以志篇末，聊為勸善之一助。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     福被江南（見《東海家乘》）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山徐在川，諱汝龍，為刑部公諱申之子，長於文學。虞山嚴文靖公訥，延為西賓。先是倭寇猖獗，凡江浙瀕海地，皆被兵燹，民不聊生。至嘉靖三十四年乙卯，蘇松四郡皆荒，流民載道。撫藩大臣，以時值用兵，莫敢上達。而嚴公適以宮詹在家，在川公勸其為民請命，猶豫未決。公即代為草疏，滔滔數千言，情詞愷摯，袖之以哀懇於嚴。嚴欲決於神卜之瞽者，公乃焚香告天，以求必濟，而又密贈卜者以金。占得升卦，天然協吉，以為此疏一達，不惟萬民受福，抑且祿位高遠。嚴公大喜，毅然達之，果蒙俞允，盡蠲江南全省之賦。凡漕糧之已入廒者，皆令民如數領歸。歡聲溢於道路。未幾，嚴即被招，後登相位。而在川公，及身為交河令，多政績。長子應聘，為太仆公，太仆公之曾孫，乾學、秉義、元文，為同胞三鼎甲。司寇乾學公生五子，曰樹穀，曰炯，曰樹敏，曰樹屏，曰駿，俱名進士，時稱五子登科。最幼者詞林，諸孫出仕者甚多，極科名之盛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕康熙己巳庚午間，立齋先生已將大拜，適在寓草疏，覆蘇松浮糧事。有姓陳者，力言國用不可驟減，且云有田在蘇，亦當避嫌，因代草一疏，勸立齋覆之，大意以為此事無容更議。而後豁免之說遂寢。是年陳姓者，竟卒於京邸，相國亦旋以罷歸。較之交河公之代草，不相去霄壤哉？人以此事歸咎相國，冤矣。陳姓者住嘉定，隱其名。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文昌帝君陰騭文廣義節錄卷下
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a78">
</a>
<span style="color:#333399">
     附：明袁了凡四訓
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     立命篇
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    余童年喪父，母命棄業學醫，謂：可以養生，可以濟人，且習一藝以成名，爾父夙心也。後余在慈雲寺，遇一老者，修髯偉貌，飄飄若仙。余敬禮之，語余曰：「子仕路中人也，明年即進學矣，何不讀書？」余告以故。曰「吾姓孔，雲南人也。得邵子皇極正傳，數該傳汝。」予即引之歸，告母試其數，纖悉皆驗。余遂起讀書之念。孔為余起數：縣考童生，當十四名；府考七十一名，提學考第九名。明年赴考，三處名數皆合。復為余卜終身休咎，言：某年考第幾名，某年當補廩，某年當貢；貢後某年，當選四川一大尹，在任二年半，即宜告歸；五十三歲八月十四日丑時，當終於正寢，惜無子。余備錄而謹記之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    自此以後，凡遇考校，其名數先後，皆不出孔公所懸定者。獨算余食廩米九十一石五斗，當出貢；及食米七十餘石，屠宗師即批准補貢，余竊疑之。後果為署印楊公所駁，直至丁卯年始准貢。連前食米計之，實九十一石五斗也。余因此益信進退有命，遲速有時，澹然無求矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    貢入燕都，留京一年，終日靜坐，不閱文。後歸遊南雍，未入監，先訪雲谷禪師。於棲霞山中，對坐一室，凡三晝夜不瞑目。雲谷問曰：「凡人所以不得作聖者，只為妄念相纏耳。汝坐三日，不見起一妄念，何也？」余曰：「吾為孔先生算定，榮辱死生，皆有定數。即要妄想，亦無可妄想。」雲谷笑曰：「我待汝是豪傑，原來只是凡夫。」問其故，曰：「人未能無心，終為陰陽所縛，安得無數？但惟凡人有數。極善之人，數固拘他不定；極惡之人，數亦拘他不定。汝二十年來，被他算定，不曾轉動一毫，豈非是凡夫？」余問曰：「然則數可逃乎？」曰：「命自我作，福自己求。詩書所稱，的為明訓。我教典中說：『求功名得功名，求富貴得富貴，求男女得男女，求長壽得長壽。』夫誑語乃釋迦大戒，諸佛菩薩，豈誑語欺人？」余進曰：「孟子言：『求則得之，求在我者也。』道德仁義可以力求，功名富貴，如何求得？」雲谷曰：「孟子之言不錯，汝自錯解了。汝不見六祖說：『一切福田，不離方寸；從心而覓，感無不通。』求在我，不獨得道德仁義，亦得功名富貴；內外雙得，是求有益於得也。若不反躬內省，徒向外馳求，則求之有道，而得之有命矣。內外雙失，故無益。」問「孔公算汝終身若何？」余以實告。雲谷曰：「汝自揣應得科第否？應生子否？」余追省良久，曰：「不應也。科第中人，類有福相，余福薄，又不能積功累行，以基厚福；兼不耐煩劇，不能容人；時或以才智蓋人，直心直行，輕言妄談。凡此皆薄福之相也，豈宜科第哉？地之穢者多生物，水之清者常無魚，余好潔；和氣能育萬物，余善怒；愛為生生之本，忍為不育之根，余矜惜名節，常不能捨己救人；又多言耗氣，喜歡爍精；好徹夜長坐，而不知葆元毓神。皆宜無子。其余過惡尚多，不能悉數。」雲谷曰：「豈惟科第哉！世間享千金之產者，定是千金人物；享百金之產者，定是百金人物；應餓死者，定是餓死人物；天不過因材而篤，幾曾加纖毫意思。即如生子，有百世之德者，定有百世子孫保之；有十世之德者，定有十世子孫保之；有三世二世之德者，定有三世二世子孫保之；其斬焉無後者，德至薄也。汝今既知非，將向來不登科第，不生子之相，盡情改刷；務要積德，務要包荒，務要和愛，務要惜精神。從前種種，譬如昨日死；從後種種，譬如今日生。此義理再生之身也。夫骨肉之身，尚然有數；義理之身，豈不能格天？《太甲》曰：『天作孽，猶可違；自作孽，不可逭（逃避）。』《詩》云：『永言配命，自求多福。』如孔先生算汝不登科第，不生子者，此天作之孽也，猶可得而違；汝今力行善事，多積陰德，此自己所作之福也，安得而不受享乎？《易》為君子謀，趨吉避凶；若言天命有常，吉何可趨，凶何可避？開章第一義，便說：『積善之家，必有餘慶。積不善之家，必有餘殃』汝信得及否？」余信其言，拜而受教。因將往日之罪，佛前盡情發露，為疏一通，先求登科，誓行善事三千條，以報天地祖宗之德。雲谷出《功過格》示余，令所行之事，逐日登記。善則記數，惡則退除；且教持準提咒，以期必驗。語余曰：「符籙家有云：『不會書符，被鬼神笑。』此有秘傳，只是不動念也。執筆書符，先把萬緣放下，從此念頭不動處，下一點，謂之混沌開基。由此而一筆揮成，更無思慮，此符便靈。凡祈天立命，都要從無思無慮處感格。孟子論立命之學，而曰『夭壽不貳』，細分之：豐歉不貳，然後可立貧富之命；窮通不貳，然後可立貴賤之命；夭壽不貳，然後可立生死之命。人生世間，惟死生為重，曰「夭壽」，則一切順逆皆該之矣。至修身以俟之，乃積德祈天之事。曰「修」，則身有過惡，皆當治而去之；曰「俟」，則一毫覬覦，一毫將迎，皆當斬絕矣。到此地位，則造先天之境，即此便是實學。汝未能無心，但能持準提咒，無記無數，不令間斷，持得純熟，於持中不持，於不持中持，到得念頭不動則靈驗矣。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    余初號學海，是日改號了凡；蓋悟立命之說，而欲不落凡夫窠臼也。從此而後，終日兢兢，便覺與前不同。前日只是悠悠放任，到此自有戰兢惕厲景象。在暗室屋漏中，常恐得罪天地鬼神；遇人憎我毀我，自能恬然容受。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    到明年禮部考科舉，孔先生算該第三，忽考第一。其言不驗，而秋闈中式矣。然行義未純，檢身多誤：或見善而行之不勇；或救人而心常自疑；或身勉為善，而口有過言；或醒時操持，而醉後放逸。以過折功，日常虛度。自己巳歲發願，直至己卯歲，歷十餘年，而三千善行始完。遂起求子願，亦許行三千善事。辛巳生男天啟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    余行一事，隨以筆記。汝母不能書，每行一事，輒用鵝毛管，印一朱圈於曆日之上。或施食貧人，或放生命，一日有多至十餘圈者。至癸未八月，三千之數已滿。九月十三日，復起求中進士願，許行善事一萬條。丙戌登第，授寶坻知縣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    余置空格一冊，名曰《治心編》。晨起坐堂，家人攜付門役，置案上，所行善惡，纖悉必記。夜則設桌於庭，效趙閱道焚香告帝。汝母見所行不多，輒顰蹙曰：「我前在家，相助為善，故三千之數得完；今許一萬，衙中無事可行，何時得圓滿乎？」夜間偶夢見一神人，余言善事難完之故，神曰：「只減糧一節，萬行俱完矣。」蓋寶坻之田，每畝二分三厘七毫，余為區處，減至一分四厘六毫。委有此事，心頗疑惑。適幻余禪師自五台來，余以夢告之，且問此事宜信否？師曰：「此心真切，即一行可當萬善，況合縣減糧，萬民受福乎？」吾即捐俸銀，令其就五臺山齋僧一萬而回向之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孔公算余五十三歲有厄，余未嘗祈壽，是歲竟無恙，今六十九歲矣。《書》云：「天難諶，命靡常。」又云：「惟命不於常」，皆非誑語。吾於是而知，凡稱禍福無不自己求之者，乃聖賢之言。若謂禍福惟天所命，則世俗之論矣。汝之命未知若何？即命當榮顯，常作落寞想；即時當順利，常作拂逆想；即眼前足食，常作貧窶想；即人相愛敬，常作恐懼想；即家世望重，常作卑下想；即學問頗優，常作淺陋想。遠思揚祖宗之德，近思蓋父母之愆；上思報國之恩，下思造家之福；外思濟人之急，內思閑己之邪。日日知非，日日改過；一日不知非，即一日安於自是；一日無過可改，即一日無步可進。天下聰明俊秀不少，所以德不加修，業不加廣者，只為「因循」二字，耽閣一生。雲谷禪師所授立命之說，乃至精至邃，至真至正之理，其熟讀而勉行之，毋自曠也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     改過篇
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    春秋諸大夫，見人言動，億而談其禍福，靡不驗者，左國諸記可觀也。大都吉凶之兆，萌乎心而動乎四體，其過於厚者常獲福，過於薄者常近禍，俗眼多翳，謂有未定而不可測者。至誠合天。福之將至，觀其善而必先知之矣；禍之將至，觀其不善而必先知之矣。今欲獲福而遠禍，未論行善，先須改過。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    但改過者，第一，要發恥心。思古之聖賢，與我同為丈夫，彼何以百世可師？我何以一身瓦裂？耽染塵情，私行不義，謂人不知，傲然無愧，將日淪於禽獸而不自知矣。世之可羞可恥者，莫大乎此。孟子曰：恥之於人大矣。以其得之則聖賢，失之則禽獸耳。此改過之要機也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二，要發畏心。天地在上，鬼神難欺，吾雖過在隱微，而天地鬼神，實鑒臨之，重則降之百殃，輕則損其現福，吾何可以不懼？不惟是也，閒居之地，指視昭然；吾雖掩之甚密，文之甚巧，而肺肝早露，終難自欺；被人覷破，不值一文矣，烏得不懍懍？不惟是也，一息尚存，彌天之惡，猶可悔改；古人有一生作惡，臨死悔悟，發一善念，遂得善終者。謂一念猛厲，足以滌百年之惡也。譬如千年幽谷，一燈才照，則千年之暗俱除；故過不論久近，惟以改為貴。但塵世無常，肉身易殞，一息不屬，欲改無由矣。明則千百年，擔負惡名，雖孝子慈孫，不能洗滌；幽則千百劫，沈淪獄報，雖聖賢佛菩薩，不能援引。烏得不畏？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三，須發勇心。人不改過，多是因循退縮；吾須奮然振作，不用遲疑，不煩等待。小者如芒刺在肉，速與抉剔；大者如毒蛇齧指，速與斬除，無絲毫凝滯，此風雷之所以為益也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    具是三心，則有過斯改，如春冰遇日，何患不消乎？然人之過，有從事上改者，有從理上改者，有從心上改者；工夫不同，效驗亦異。如前日殺生，今戒不殺；前日怒詈，今戒不怒；此就其事而改之者也。強制於外，其難百倍，且病根終在，東滅西生，非究竟廓然之道也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    善改過者，未禁其事，先明其理；如過在殺生，即思曰：上帝好生，物皆戀命，殺彼養己，豈能自安？且彼之殺也，既受屠割，復入鼎鑊，種種痛苦，徹入骨髓；己之養也，珍膏羅列，食過即空，疏食菜羹，盡可充腹，何必戕彼之生，損己之福哉？又思血氣之屬，皆含靈知，既有靈知，皆我一體；縱不能躬修至德，使之尊我親我，豈可日戕物命，使之仇我憾我於無窮也？一思及此，將有對食傷心，不能下咽者矣。如前日好怒，必思曰：人有不及，情所宜矜；悖理相干，於我何與？本無可怒者。又思天下無自是之豪傑，亦無尤人之學問；行有不得，皆己之德未修，感未至也。吾悉以自反，則謗毀之來，皆磨煉玉成之地，我將歡然受賜，何怒之有？又聞謗而不怒，雖讒焰薰天，如舉火焚空，終將自息；聞謗而怒，雖巧心力辯，如春蠶作繭，自取纏綿；怒不惟無益，且有害也。其餘種種過惡，皆當據理思之。此理既明，過將自止。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂從心而改？過有千端，惟心所造；吾心不動，過安從生？學者於好色、好名、好貨、好怒，種種諸過，不必逐類尋求；但當一心為善，正念時時現前，邪念自然污染不上。如太陽當空，魍魎潛消，此精一之真傳也。過由心造，亦由心改，如斬毒樹，直斷其根，奚必枝枝而伐，葉葉而摘哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大抵最上者治心，當下清淨；才動即覺，覺之即無；苟未能然，須明理以遣之；又未能然，須隨事以禁之；以上事而兼行下功，未為失策。執下而昧上，則拙矣。顧發願改過，明須良朋提醒，幽須鬼神證明；一心懺悔，晝夜不懈，經一七二七，以至一月二月三月，必有效驗。或覺心神恬曠，或覺智慧頓開，或處冗遝而觸念皆通，或遇怨仇而回瞋作喜，或夢吐黑物，或夢往聖先賢提攜接引，或夢飛步太虛，或夢幢幡寶蓋，種種勝事，皆過消滅之象也。然不得執此自高，畫而不進。昔蘧伯玉當二十歲時，已覺前日之非而盡改之矣。至二十一歲，乃知前之所改，未盡也；及二十二歲，回視二十一歲，猶在夢中，歲復一歲，遞遞改之，行年五十，而猶知四十九年之非，古人改過之學如此。吾輩身為凡流，過惡蝟積，而回思往事，常若不見其有過者，心粗而眼翳也。然人之過惡深重者，亦有效驗：或心神昏塞，轉頭即忘，或無事而常煩惱，或見君子而赧然消沮，或聞正論而不樂，或施惠而人反怨，或夜夢顛倒，甚則妄言失志，皆作孽之相也。苟一類此，即須奮發，捨舊圖新，幸勿自誤。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     積善篇
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    易曰：「積善之家，必有餘慶。」昔顏氏將以女妻叔梁紇，而歷敘其祖宗積德之長，逆知其子孫必有興者。孔子稱舜之大孝曰：「宗廟饗之，子孫保之」，皆至論也。試以往事徵之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    楊少師榮，建寧人，世以濟渡為生。久雨溪漲，橫流沖毀民居，溺死者順流而下，他舟皆撈取貨物，獨少師曾祖及祖，惟救人，而貨物一無所取，鄉人嗤其愚。逮少師父生，家漸裕，有神人化為道者，語之曰：「汝祖父有陰功，子孫當貴顯，宜葬某地。」遂依其所指而窆之，即今白兔墳也。後生少師，弱冠登第，位至三公，加曾祖、祖、父，如其官。子孫貴盛，至今尚多賢者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鄞人楊自懲，初為縣吏，存心仁厚，守法公平。時縣宰嚴肅，偶撻一囚，血流滿前，而怒猶未息，楊跪而寬解之。宰曰：「怎奈此人，越法悖理，不由人不怒。」自懲叩首曰：「上失其道，民散久矣。如得其情，哀矜勿喜；喜且不可，而況怒乎？」宰為之霽顏。家甚貧，饋遺一無所取，遇囚人乏糧，常多方以濟之。一日，有新囚數人待哺，家又缺米，給囚則家人無食，自顧則囚人堪憫。與其婦商之，婦曰：「囚從何來？」曰：「自杭而來。沿路忍饑，菜色可掬。」因撤己之米，煮粥以食囚。後生二子，長曰守陳，次曰守阯，為南北吏部侍郎；長孫為刑部侍郎，次孫為四川廉憲，又俱為名臣；今楚亭德政，亦其裔也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    昔正統間，鄧茂七倡亂於福建，士民從賊者甚眾。朝廷起鄞縣張都憲楷南征，以計擒賊，後委布政司謝都事，搜殺東路賊黨。謝求賊中黨附冊籍，凡不附賊者，密授以白布小旗，約兵至日，插旗門首，戒軍兵無妄殺，全活萬人。後謝之子遷，中狀元，為宰輔；孫丕，復中探花。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    莆田林氏，先世有老母好善，常作粉團施人，求取即與之，無倦色。一仙化為道人，每旦索食六七團。母日日與之，終三年如一日，乃知其誠也。因謂之曰：「吾食汝三年粉團，何以報汝？府後有一地，葬之，子孫官爵，至一升麻子之數。」其子依所點葬之。初世即有九人登第，累代簪纓甚盛，福建有無林不開榜之謠。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    馮琢庵太史之父，為邑庠生。隆冬早起赴學，路遇一人，倒臥雪中，捫之，半僵矣，遂解己綿裘衣之，且扶歸救蘇。夢神告之曰：「汝救人一命，出至誠心，吾遣韓琦為汝子。」及生琢庵，遂名琦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    台州應尚書，壯年習業山中。夜鬼嘯集，往往驚人，公不懼也。一夕聞鬼云：「某婦以夫久客不歸，翁姑逼其嫁人。明夜當縊死於此，吾得代矣。」公潛賣田，得銀四兩。即偽作其夫之書，寄銀還家；其父母見書，以手跡不類，疑之。既而曰：「書可假，銀不可假，想兒無恙。」婦遂不嫁。其子後歸，夫婦相保如初。公又聞鬼語曰：「我當得代，奈此秀才壞吾事。」旁一鬼曰：「爾何不禍之？」曰：「上帝以此人心好，命作陰德尚書矣，吾何得而禍之？」應公因此益自努勵，善日加修，德日加厚。遇歲饑，輒捐穀以賑之；遇親戚有急，輒委曲維持；遇有橫逆，輒反躬自責，怡然順受。子孫登科第者，今累累也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常熟徐鳳竹栻，其父素富，偶遇年荒，先捐租以為同邑之倡，又分穀以賑貧乏，夜聞鬼唱於門曰：「千不誆，萬不誆，徐家秀才，做到了舉人郎。」相續而呼，連夜不斷。是歲，鳳竹果舉於鄉。其父因而益積德，孳孳不怠，修橋修路，齋僧接眾，凡有利益，無不盡心。後又聞鬼唱於門曰：「千不誆，萬不誆，徐家舉人，直做到都堂。」鳳竹官終兩浙巡撫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    嘉興屠康僖公，初為刑部主事，宿獄中，細詢諸囚情狀，得無辜者若干人，公不自以為功，密疏其事，以白堂官。後朝審，堂官摘其語，以訊諸囚，無不服者，釋冤抑十餘人。一時輦下咸頌尚書之明。公復稟曰：「輦轂之下，尚多冤民，四海之廣，兆民之眾，豈無枉者？宜五年差一減刑官，核實而平反之。」尚書為奏，允其議。時公亦差減刑之列，夢一神告之曰：「汝命無子，今減刑之議，深合天心，上帝賜汝三子，皆衣紫腰金。」是夕夫人有娠，後生應塤、應坤、應□，皆顯官。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    嘉興包憑，字信之，其父為池陽太守，生七子，憑最少，贅平湖袁氏，與吾父往來甚厚，博學高才，累舉不第，留心二氏之學。一日東遊泖湖，偶至一村寺中，見觀音像，淋漓露立，即解橐中得十金，授主僧，令修屋宇，僧告以功大銀少，不能竣事；復取松布四匹，檢篋中衣七件與之，內紵褶，係新置，其仆請已之。憑曰：「但得菩薩無恙，吾雖裸裎何傷？」僧垂淚曰：「捨銀及衣布，猶非難事。只此一點心，如何易得？」後功完，拉老父同遊，宿寺中。公夢伽藍來謝曰：「汝子當享世祿矣。」後子汴，孫檉芳，皆登第，作顯官。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    嘉善支立之父，為刑房吏，有囚無辜陷重辟，意哀之，欲求其生。囚語其妻曰：「支公嘉意，愧無以報，明日延之下鄉，汝以身事之，彼或肯用意，則我可生也。」其妻泣而聽命。及至，妻自出勸酒，具告以夫意。支不聽，卒為盡力平反之。囚出獄，夫妻登門叩謝曰：「公如此厚德，晚世所稀，今無子，吾有弱女，送為箕帚妾，此則禮之可通者。」支為備禮而納之，生立，弱冠中魁，官至翰林孔目，立生高，高生祿，皆貢為學博。祿生大綸，登第。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    凡此十條，所行不同，同歸於善而已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若復精而言之，則善有真有假，有端有曲，有陰有陽，有是有非，有偏有正，有半有滿，有大有小，有難有易，皆當深辨。為善而不窮理，則自謂行善，豈知造業，枉費苦心，無益也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂真假？昔有儒生數輩，謁中峰和尚，問曰：「佛氏論善惡報應，如影隨形。今某人善，而子孫不興；某人惡，而家門隆盛。佛說無稽矣。」中峰云：「凡情未滌，正眼未開，認善為惡，指惡為善，往往有之。不憾己之是非顛倒，而反怨天之報應有差乎？」眾曰：「善惡何致相反？」中峰令試言其狀。一人謂：「詈人毆人是惡；敬人禮人是善。」中峰云：「未必然也。」一人謂：「貪財妄取是惡，廉潔有守是善。」中峰云：「未必然也。」眾人歷言其狀，中峰皆謂不然。因請問，中峰告之曰：「有益於人，是善；有益於己，是惡。有益於人，則毆人、詈人皆善也；有益於己，則敬人、禮人皆惡也。是故人之行善，利人者公，公則為真；利己者私，私則為假。又根心者真，襲跡者假；又無為而為者真，有為而為者假。皆當自考。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂端曲？今人見謹願之士，類稱為善而取之，聖人則甯取狂狷。至於謹願之士，雖一鄉皆好，而必以為德之賊。是世人之善惡，分明與聖人相反。推此一端，種種取捨，無有不謬；天地鬼神之福善禍淫，皆與聖人同是非，而不與世俗同取捨。凡欲積善，決不可徇耳，目惟從心源隱微處，默默洗滌，純是濟世之心，則為端；苟有一毫媚世之心，即為曲。純是愛人之心，則為端；有一毫憤世之心，即為曲。純是敬人之心，則為端；有一毫玩世之心，即為曲。皆當細辨。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂陰陽？凡為善而人知之，則為陽善；為善而人不知，則為陰德。陰德天報之；陽善享世名。名亦福也。名者，造物所忌；世之享盛名而實不副者，多有奇禍；人之無過咎而橫被惡名者，子孫往往驟發。陰陽之際微矣哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂是非？魯國之法，魯人有贖人臣妾於諸侯，皆受金於府，子貢贖人而不受金。孔子聞而惡之，曰：「賜失之矣。夫聖人舉事，可以移風易俗，而教道可施於百姓，非獨適己之行也。今魯國富者寡而貧者眾，受金則為不廉，何以相贖乎？自今以後，不復贖人於諸侯矣。」子路拯人於溺，其人謝之以牛，子路受之。孔子喜曰：「自今魯國多拯人於溺矣。」自俗眼觀之，子貢不受金為優，子路之受牛為劣，孔子則取由而黜賜焉。乃知人之為善，不論現行，而論流弊；不論一時，而論久遠；不論一身，而論天下。現行雖善，其流足以害人，則似善而實非也；現行雖不善，而其流足以濟人，則非善而實是也。然此就一節論之耳。他如非義之義，非禮之禮，非信之信，非慈之慈，皆當抉擇。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂偏正？昔呂文懿公，初辭相位，歸故里，海內仰之，如泰山北斗。有一鄉人，醉而詈之，呂公不動，謂其仆曰：「醉者勿與較也。」閉門謝之。逾年，其人犯死刑入獄。呂公始悔之，曰：「使當時稍與計較，送公家責治，可以小懲而大戒。吾當時只欲存心於厚，不謂養成其惡，以至於此。」此以善心而行惡事者也。又有以惡心而行善事者。如某家大富，值歲荒，窮民白晝攫粟於市；告之縣，縣不理，窮民愈肆，遂私執而困辱之，眾始定。不然，幾亂矣。故善者為正，惡者為偏，人皆知之。其以善心行惡事者，正中偏也；以惡心而行善事者，偏中正也。不可不知也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂半滿？《易》曰：「善不積，不足以成名；惡不積，不足以滅身。」《書》曰：「商罪貫盈，如貯物於器。」勤而積之，則滿；懈而不積，則不滿。此一說也。昔有某氏女入寺，欲施而無財，止有錢二文，捐而與之。主席者親為懺悔。及後入宮富貴，攜數千金入寺捨之，主僧惟令其徒回向而已。因問曰：「吾前施錢二文，師親為懺悔，今施數千金，而師不回向，何也？」曰：「前者物雖薄，而施心甚真，非老僧親懺，不足報德；今物雖厚，而施心不若前日之切，令人代懺足矣。」此千金為半，而二文為滿也。鍾離授丹於呂祖，點鐵為金，可以濟世。呂問曰：「終變否？」曰「五百年後，當復本質。」呂曰：「如此則害五百年後人矣，吾不願為也。」曰「修仙要積三千功行，汝此一言，三千功行已滿矣。」此又一說也。又譬如以財濟人，內不見己，外不見人，中不見所施之物，是謂三輪體空，是謂一心清淨，則斗粟可以種無涯之德，一文可以消千劫之罪。倘此心未忘，雖黃金萬鎰，福不滿也。此又一說也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂大小？昔衛仲達為館職，被攝至冥司，主者命吏呈善惡二錄，比至，則惡錄盈庭，其善錄僅如箸而已。索秤稱之，則盈庭者反輕，而如箸者反重。仲達曰：「某年未四十，安得過惡如是多乎？」曰：「一念不正即是，不待犯也。」因問軸中所書何事，曰「朝廷嘗興大工，修三山石橋，君上疏諫之，此疏稿也。」仲達曰：「某雖言之，朝廷不從，於事何益，而能有如是之力？」曰「朝廷雖不從，君之一念，已在萬民。向使聽從，善力更大矣。」故志在天下國家，則善雖少而大；苟在一身，雖多亦少。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂難易？先儒謂：克己，須從難克處克將去。夫子論為仁，亦曰「先難」。必如江西舒翁，捨二年僅得之束修，代償官銀，而全人夫婦；與邯鄲張翁，捨十年苦積之錢，代完贖銀，而活人妻子。皆所謂難捨處能捨也。如鎮江靳翁，雖年老無子，不忍以幼女為妾，而還之鄰，此難忍處能忍也，故天之降福亦厚。凡有財有勢者，其立德皆易，易而不為，是謂自暴。貧賤作福皆難，難而能為，斯可貴耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隨緣濟眾，其類至繁，約言其綱，大約有十：第一與人為善，第二愛敬存心，第三成人之美，第四勸人為善，第五救人危急，第六興建大利，第七捨財作福，第八護持正法，第九敬重尊長，第十勸人愛惜物命。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂與人為善？昔舜在河濱，見漁者爭取深潭厚澤，而老弱則漁於急流淺灘之中，惻然哀之。往而漁焉，見爭者皆匿其過而不談，見有讓者，則揄揚而取法之。期年，皆以深潭厚澤相讓矣。夫明哲如舜，何難出一言教眾人哉？乃不以言教而以身轉之，此良工苦心也。吾輩處末世，勿以己之長而蓋人，勿以己之善而形人，勿以己之多能而困人；收斂才智，若無若虛。見人過失，且涵容而掩覆之，一則令其可改，一則令其有所顧忌而不敢縱。見人有微長可取，小善可錄，翻然捨己而從之，且為豔稱而廣述之。凡日用間，發一言，行一事，全不為自身起念，全是為物立則，此大人天下為公之度也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂愛敬存心？君子與小人，就形跡觀，常易相混；惟一點存心處，則善惡懸絕，判然如黑白之相反。故曰：君子所以異於人者，以其存心也。君子所存之心，只是愛人敬人之心。蓋人有親疏貴賤，有智愚賢不肖，萬品不齊，皆吾同胞，皆吾一體，孰非當敬當愛者？愛敬眾人，即是愛敬聖賢；能通眾人之志，即是通聖賢之志。何者？聖賢之志，本欲斯世斯人，各得其所。吾合愛合敬，而安一世之人，即是為聖賢而安之也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂成人之美？玉之在石，抵擲則瓦礫，追琢則圭璋；故凡見人行一善事，或其人志可取，而資可進，皆須誘掖而成就之。或為之獎借，或為之維持，或為白其誣而分其謗，務使之成立而後已。大抵人各惡其非類，鄉人之善者少，不善者多。善人在俗，亦難自立。且豪傑錚錚，不甚修形跡，多易指摘。故善事常易敗，而善人常得謗；惟仁人長者，匡直而輔翼之，其功德最宏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂勸人為善？生為人類，孰無良心？世路役役，最易沒溺。凡與人相處，當方便提撕，開其迷惑。譬猶長夜大夢，而令之一覺；譬猶久陷煩惱，而拔之清涼，為惠最溥。韓愈云：「一時勸人以口，百世勸人以書。」較之與人為善，雖有形跡，然對症發藥，時有奇效，不可廢也。失言失人，當反吾智。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂救人危急？患難顛沛，人所時有。偶一遇之，當如痌瘝之在身，速為解救。或以一言伸其屈抑，或以多方濟其顛連。崔子曰：「惠不在大，赴人之急可也。」蓋仁人之言哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂興建大利？小而一鄉之內，大而一邑之中，凡有利益，最宜興建。或開渠導水，或築堤防患，或修橋路，以便行旅，或施茶飯，以濟饑渴。隨緣勸導，協力興修，勿避嫌疑，勿辭勞怨。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂捨財作福？釋門萬行，以布施為先。所謂布施者，只是捨之一字耳。達者內捨六根，外捨六塵，一切所有，無不捨者。苟未能然，先從財上布施。世人以衣食為命，故財為最重。吾從而捨之，內以破吾之慳，外以濟人之急；始而勉強，終則泰然。最可以蕩滌私情，袪除執吝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂護持正法？法者，萬世生靈之眼目也。不有正法，何以參贊天地？何以裁成萬物？何以脫塵離縛？何以經世出世？故凡見聖賢廟貌，經書典籍，皆當敬重而修飭之。至於舉揚正法，上報佛恩，尤當勉勵。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂敬重尊長？家之父兄，國之君長，與凡年高德高位高識高者，皆當加意奉侍。在家而奉侍父母，使深愛婉容，柔聲下氣，習以成性，便是和氣格天之本。出而事君，行一事，毋謂君不知而自恣也；刑一人，毋謂君不知而作威也。事君如天，古人格論，此等處最關陰德。試看忠孝之家，子孫未有不綿遠而昌盛者，切須慎之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何謂愛惜物命？凡人之所以為人者，惟此惻隱之心而已，求仁者求此，積德者積此。《周禮》「孟春之月，犧牲毋用牝。」孟子謂「君子遠庖廚」，所以全吾惻隱之心也。故前輩有四不食之戒，謂聞殺不食，見殺不食，自養者不食，專為我殺者不食。學者未能斷肉，且當從此戒之，漸漸增進，慈心愈長。不特殺生當戒，蠢動含靈，皆為物命。求絲煮繭，鋤地殺蟲，念衣食之由來，皆殺彼以自活。故暴殄之孽，當與殺生等。至於手所誤傷，足所誤踐者，不知其幾，皆當委曲防之。古詩云：「愛鼠常留飯，憐蛾不點燈。」何其仁也！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    善行無窮，不能殫述。由此十事，而推廣之，則萬德可備矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     謙德篇
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《易》曰：「天道虧盈而益謙，地道變盈而流謙，鬼神害盈而福謙，人道惡盈而好謙。」是故謙之一卦，六爻皆吉。《書》曰：「滿招損，謙受益。」予屢同諸公應試，每見寒士將達，必有一段謙光可掬。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    辛未計偕，我嘉善同袍，凡十人，惟丁敬宇賓，年最少，極其謙虛。予告費錦坡曰：「此兄今年必第。」費曰：「何以見之？」予曰：「惟謙受福。兄看十人中，有恂恂款款，不敢先人，如敬宇者乎？有恭敬順承，小心謙畏，如敬宇者乎？有受侮不答，聞謗不辯，如敬宇者乎？人能如此，即天地鬼神，猶將佑之，豈有不發者？」及開榜，丁果中式。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    丁丑在京，與馮開之同處，見其虛己斂容，大變其幼年之習。李霽巖，直諒益友，時面攻其非，但見其平懷順受，未嘗有一言相報。予告之曰：「福有福始，禍有禍先，此心果謙，天必相之，兄今年決第矣。」已而果然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    趙裕峰光遠，山東冠縣人，童年舉於鄉，久不第。其父為嘉善三尹，隨之任。慕錢明吾，而執文見之，明吾悉抹其文，趙不惟不怒，且心服而速改焉。明年，遂登第。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    壬辰歲，予入覲，晤夏建所，見其人氣虛意下，謙光逼人，歸而告友人曰：「凡天將發斯人也，未發其福，先發其慧。此慧一發，則浮者自實，肆者自斂。建所溫良若此，天啟之矣。」及開榜，果中式。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    江陰張畏巖，積學工文，有聲藝林。甲午南京鄉試，寓一寺中，揭曉無名，大罵試官，以為眯目。時有一道者，在傍微笑，張遽移怒道者。道者曰：「相公文必不佳。」張益怒曰：「汝不見我文，烏知不佳？」道者曰：「聞作文，貴心氣和平，今聽公罵詈，不平甚矣，文安得工？」張不覺屈服，因就而請教焉。道者曰：「中全要命，命不該中，文雖工，無益也。須自己做個轉變。」張曰：「既是命，如何轉變？」道者曰：「造命者天，立命者我。力行善事，廣積陰德，何福不可求哉？」張曰：「我貧士，何能為？」道者曰：「善事陰功，皆由心造，常存此心，功德無量，且如謙虛一節，並不費錢，你如何不自反，而罵試官乎？」張由此折節自持，善日加修，德日加厚。丁酉夢至一高房，得試錄一冊，中多缺行。問傍人曰：「此今科試錄，何多缺名？」曰：「科第陰間三年一考較，須積德無咎者，方有名。如前所缺，皆係舊該中式，因新有薄行而去之者也。」後指一行云：「汝三年來，持身頗慎，或當補此，幸自愛。」是科果中一百五名。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    由此觀之，舉頭三尺，決有神明，趨吉避凶，斷然由我。須使我存心制行，毫不得罪於天地鬼神，而虛心屈己，使天地鬼神，時時憐我，方有受福之基。彼氣盈者，必非遠器，縱發亦無受用。稍有識見之士，必不忍自狹其量，而自拒其福也。況謙則受教有地，而取善無窮，尤修業者所必不可少者也。古語云：「有志於功名者，必得功名；有志於富貴者，必得富貴。」人之有志，如樹之有根，立定此志，須念念謙虛，塵塵方便，自然感動天地，而造福由我。今之求登科第者，初未嘗有真志，不過一時意興耳。興到則求，興闌則止。孟子曰：「王之好樂甚，齊其庶幾乎？」予於科名亦然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a79">
</a>
<span style="color:#333399">
     俞淨意公遇灶神記
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明嘉靖時，江西俞公，諱都，字良臣，多才博學。十八歲為諸生，每試必高等。年及壯，家貧授徒。與同庠生十餘人，結文昌社，惜字放生，戒淫殺口過，行之有年。前後應試七科，皆不中。生五子，四子病夭。其第三子，甚聰秀，左足底有雙痣，夫婦寶之，八歲戲於里中，遂失去，不知所之。生四女，僅存其一。妻以哭兒女故，兩目皆盲。公潦倒終年，貧窘益甚。自反無大過，慘膺天罰。年四十外，每歲臘月終，自寫黃疏，禱於灶神，求其上達，如是數年，亦無報應。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    至四十七歲時，除夕與瞽妻一女夜坐，舉室蕭然，淒涼相吊。忽聞叩門聲，公秉燭視之，見一角巾皂服之士，鬚髮半蒼，長揖就坐，口稱姓張，自遠路而歸，聞君家愁歎，特來相慰。公心異其人，執禮甚恭，因言生平讀書積行，至今功名不遂，妻子不全，衣食不繼，且以歷焚灶疏，為張誦之，張曰：「予知君家事久矣。君意惡太重，專務虛名，滿紙怨尤，瀆陳上帝，恐受罰不止此也。」公大驚曰：「聞冥冥之中，纖善必錄，予誓行善事，恪奉規條久矣，豈盡屬虛名乎？」張曰：「即如君規條中惜字一款，君之生徒與知交輩，多用書文舊冊，糊窗裹物，甚至以之拭桌，且藉口曰勿汙，而旋焚之，君日日親見，略不戒諭一語，但遇途間字紙，拾歸付火，有何益哉？社中每月放生，君隨班奔逐，因人成事，倘諸人不舉，君亦浮沈而已，其實慈悲之念，並未動於中也。且君家蝦蟹之類，亦登於庖，彼獨非生命耶？若口過一節，君語言敏妙，談者常傾倒於君；君彼時出口，心亦自知傷厚，但於朋談慣熟中，隨風訕笑，不能禁止，舌鋒所及，怒觸鬼神，陰惡之注，不知凡幾。乃尤以簡厚自居，吾誰欺，欺天乎？邪淫雖無實跡，君見人家美子女，必熟視之，心即搖搖不能遣，但無邪緣相湊耳。君自反身當其境，能如魯男子乎？遂謂終身無邪色，可對天地鬼神，真妄也！此君之規條誓行者，尚然如此，何況其餘？君連歲所焚之疏，悉陳於天，上帝命日遊使者，察君善惡，數年無一實善可記，但於私居獨處中，見君之貪念淫念，嫉妒念褊急念，高己卑人念，憶往期來念，恩仇報復念，憧憧於胸，不可紀極。此諸種種意惡固結於中，神注已多，天罰日甚，君逃禍不暇，何由祈福哉？」公驚愕惶悚，伏地流涕曰：「君既通幽事，定係尊神，願求救度。」張曰：「君讀書明禮，亦知慕善為樂，當其聞一善言時，不勝激勸；見一善事時，不勝鼓舞。但旋過旋忘，信根原自不深，琠坌O以不固，故平生善言善行，都是敷衍浮沈，何嘗有一事著實？且滿腔意惡，起伏纏綿，猶欲責天美報，如種遍地荊棘，癡癡然望收嘉禾，豈不謬哉？君從今後，凡有貪淫、客氣、妄想諸雜念，先具猛力，一切屏除，收拾乾乾淨淨。一個念頭，只理會善一邊去。若有力量能行的善事，不圖報不務名，不論大小難易，實實落落耐心行去；若力量不能行的，亦要勤勤懇懇，使此善意圓滿。第一要忍耐心，第二要永遠心。切不可自惰，切不可自欺，久久行之，自有不測效驗。君家事我，甚見虔潔，特以此意報之，速速勉持，可回天意。」言畢，即進公內室，公即起隨之，至灶下，忽不見。方悟為司命之神，因焚香叩謝。即於次日元旦，拜禱天地，誓改前非，實行善事，自別其號曰「淨意道人」，志誓除諸妄也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初行之日，雜念紛乘，非疑則惰，忽忽時日，依舊浮沈。因於家堂所供觀音大士前，叩頭流血，敬發誓願：願善念真純，善力精進，倘有絲毫自寬，永墮地獄。每日清晨，虔誦大慈大悲尊號一百聲，以祈陰相。從此一言一動，一念一時，皆如鬼神在傍，不敢欺肆。凡一切有濟於人，有利於物者，不論事之巨細，身之忙閑，人之知不知，力之繼不繼，皆歡喜行持，委曲成就而後止。遂緣方便，廣植陰功，且以敦倫勤學，守謙忍辱，與夫因果報應之言，逢人化導，惟日不足。每月晦日，即計一月所行所言者，就灶神處為疏以告之。持之既熟，動則萬善相隨，靜則一念不起。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如是三年，年五十歲，乃萬曆二年，甲戌會試，張江陵為首輔。輟闈後，訪於同鄉，為子擇師，人交口薦公，遂聘赴京師，公挈眷以行。張敬公德品，為援例入國學。萬曆四年丙子，附京鄉試，遂登科，次年中進士。一日謁內監楊公，楊公令五子出拜，皆其覓諸四方，為己嗣以娛老者。內一子，年十六，公若熟其貌，問其籍，曰「江右人，小時誤入糧船，猶依稀記姓氏閭里。」公甚訝之，命脫左足，雙痣宛然。公大呼曰：「是我兒也！」楊亦驚愕，即送其子，隨公還寓。公奔告夫人，夫人撫子大慟，血淚迸流。子亦啼，捧母之面而舐其目，其母雙目復明。公悲喜交集，遂不願為官，辭江陵回籍。張高其義，厚贈而還。公居鄉，為善益力，其子娶妻，連生七子，皆育，悉嗣書香焉。公手書遇灶神，並實行改過事，以訓子孫。身享康壽，八十八歲。人皆以為實行善事，回天之報云。同里後學羅禎記。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文昌帝君陰騭文廣義節錄卷下終
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    印光法師曰：「觀世音菩薩，誓願宏深，尋聲救苦，若遇刀兵、水、火、饑饉、蟲蝗、瘟疫、旱澇、賊匪、怨家、惡獸、毒蛇、惡鬼、妖魅、怨業病、小人陷害等患難者，能發改過遷善，自利利人之心，至誠懇切念觀世音，念念無間，決定得蒙慈護，不至有所危險。倘仍存不善之心，雖能稱念，不過略種未來善根，不得現時感應。以佛菩薩皆是成就人之善念，絕不成就人之惡念。若不發心改過遷善，妄欲以念佛菩薩名號，冀己之惡事成就者，決無感應，切勿發此顛倒之心也。念佛最要緊，是敦倫盡分，閑邪存誠，諸惡莫作，眾善奉行。存好心，說好話，行好事。力能為者，認真為之；不能為者，亦當發此善心。或勸有力者為之，或見人為，發歡喜心，出讚歎語，亦屬心口功德。若自不能為，見他人為，則生妒忌，便成奸惡小人心行，決定折福折壽，不得好結果也，宜痛戒之！切不可做假招子，沽名釣譽，此種心行，實為天地鬼神所共惡。有則改之，無則加勉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    女人臨產，每有苦痛不堪，數日不生或致殞命者，又有生後血崩，種種危險，及兒子有慢急驚風，種種危險者。若於將產時，至誠懇切出聲朗念「南無觀世音菩薩」，不可心中默念，以默念心力小，故感應亦小。又此時用力送子出，若默念，或致閉氣受病。若至誠懇切念，決定不會有苦痛難產，及產後血崩，並兒子驚風等患。縱難產之極，人已將死，教本產婦，及在旁照應者，同皆出聲念觀世音。家人雖在別房，亦可為念，決定不須一刻工夫，即得安然而生。外道不明理，死執恭敬一法，不知按事論理，致一班念佛老太婆，視生產為畏途，雖親女親媳，亦不敢去看，況敢教彼念觀音乎？須知菩薩以救苦為心，臨產雖裸露不淨，乃出於無奈，非特意放肆者比，不但無有罪過，且令母子種大善根。此義係佛於《藥師經》中所說，非我自出臆見，我不過為之提倡而已（《藥師經》說藥師佛誓願功德，故令念藥師佛。而觀音名號，人人皆知，固不必念藥師佛，而可念觀音也）。
   </p>
<p>
<span lang="EN-US">
</span>
</p>
</div>
<span color="#FFFFFF" size="2">
<span color="#FFFFFF" size="2">
<span color="#FFFFFF" size="2">
<!-- Begin of Hotrank Counter - DO NOT MODIFY -->
<script language="JavaScript" src="">
</script>
<!--
---- End of Hotrank Counter - DO NOT MODIFY -->
</span>
</span>
</span>
<a href="http://www.bfnn.org">
<img height="30" src="../books/sign.gif" width="300"/>
</a>
<!-- Start of StatCounter Code for Default Guide -->
<script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
<noscript>
<div class="statcounter">
<a href="http://statcounter.com/shopify/" target="_blank" title="shopify
analytics">
<img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
</a>
</div>
</noscript>
<!-- End of StatCounter Code for Default Guide -->
<a href="http://statcounter.com/p10554251/?guest=1">
</a>
</body>
</html>
