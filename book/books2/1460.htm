<html>
 <head>
  <meta content="text/html; charset=utf-8" http-equiv="Content-Type"/>
  <title>
   古農佛學答問卷一（四聖應化門）
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      古農佛學答問卷一
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      （四聖應化門）
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     范古農居士主答
    </span>
    <span lang="EN-US" style='font-family:"Times New Roman";
color:#003300'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a001">
      古農佛學答問序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a002">
      佛學答問自序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a003">
      編輯大意
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      一、釋迦佛之事略
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      二、佛德
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      三、佛相
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      四、佛像
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      五、佛身
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      六、佛土
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      七、觀世音菩薩
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      八、地藏王菩薩
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      九、一切聖境之研究
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a001">
    </a>
    <span style="color:#333399">
     古農佛學答問序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛藏浩瀚。學者望洋。故古人接引初機。每多問答之作。然設為問答。賅攝不宏。莫若就學者之來問而誘引之。則相說以解。犁然有當於心。此即古農居士所謂問者問所欲知。答者答在問處。作者易為力。讀者易為功也。古農居士佛學淵深行解相應。凡有撰述。悉為利他。曩者任佛學半月刊編輯。特設問答一欄。開示來學五載以還。積稿至巨。亦既將佛典之法義。修行之進程。一一指出無遺矣。原以分期登載。檢閱至難不便讀者。爰有劉居士士安為之分類編輯。同條共貫。以次相從。分為七門四十九目。名曰古農佛學答問。書成。余受而讀之。不覺歡喜讚歎。作而曰，此真暗室之明燈度世之寶筏也。有志學佛者。手此一編即得門而入。無復河伯望洋之感矣。夫無范居士之苦口婆心。辯才無礙。則不能有此書。而無劉居士之辛勤審量。以線貫珠。亦不能成此書。是則二居士之法施功德。寧有量哉是為序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-align:justify;text-justify:inter-ideograph;
text-indent:24.0pt;">
    民國二十五年七月蔣維喬敘於因是齋
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a002">
    </a>
    <span style="color:#333399">
     佛學答問自序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛學論文不易作。即作也而透機不廣。若不透機。則作者徒勞。讀者無益。不若設為問答。使問者問所欲知。答者答在問處。庶幾作者易為力。讀者易為功矣。此固宏法之方便。而亦論文與問答之大較也。民十九年。上海佛學局發行佛學半月刊。農濫竽編輯。設問答一欄。接引發心學佛同志。相與研究討論五載經來。積稿甚巨。雖其間法義維陳。程式錯綜。若統而觀之。亦足以覘我國一般學者對於佛法認識之態度與進程之狀況矣。然以分期登載。初無條貫。如欲研求。不易檢閱。於是李君經緯有分類編輯之議。而劉君士安慨任其事。按條文以定子目。由子目而結大綱。歷時半載詳審考核。定為七門四十九類編成交農統閱一遍。閱訖而覺此編之輯。有數利焉。刊物有時間性。一時閱後或便散失苟有此編則可以垂久保存。其利一。過去刊物。存者無幾。後有定閱。難窺全豹。苟有此編。則可以遍覽無遺。其利二。在問者有所問時。可先檢閱此編。如已有者。可省筆墨。其利四。斯編之輯。除半月刊外。劉君復益之以農所曩著。則閱者可兼數書之益。其利五。農數年來隨問隨答。自亦渾忘。得劉君斯編之輯令我亦得自檢其令昔之得失。劉君之勞績。更殊令我感佩不置也。因書此以為序。並以誌謝云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十四年除夕范古農識於嘉興月河之幻庵
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a003">
    </a>
    <span style="color:#333399">
     編輯大意
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    余障重慧淺。於如來無上甚深微妙法。未能澈底窮究。此書既承本局囑為編輯。兼隨喜范公以無礙辯才答海內學佛諸君問。確有無量功德故。應勉為之。編輯既終。為便閱者明瞭此書編法起見。固不可因編者人微學淺而不附一言也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書材料。係採取佛學半月刊中佛學答問。（自民國十九年十二月十六日出版之第五期起至二十四年十二月十六日出版之第一百十七期止足有五年）又酌選范公從前佛學問答。及搜錄佛教居士林林刊所載之問答。完全係范公一人所答。故定名古農佛學答問。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書錄取材料時。見其問詞缺略只有答詞者。概不採入。因既莫明所問於閱者利益較微倘為代擬問題究難符合且有失去本來面目之嫌。自應實事求是僅錄取問答之完全無缺者以免失真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書材料雖豐。倘於編輯之先預標門類以攝取材料則所有材料多難強合欲求充實各類必等於削足納履之艱。故只好先看材料為分類之標準。書中所以如是分門類者。原無固定之成見。係隨材料之狀況而酌定耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書共分七卷。每卷一門。為表示敬仰及起人欣慕。故以四聖應化。列於第一。欣慕之心。固由於見有良好模範與極可悅樂之境界然非深知火宅難安輪迴可畏並起厭離之心。則欣慕之心不切。故次以六凡輪轉。列之第二。欣厭分明矣。欲由生死此岸超涅槃彼岸。達到離苦得樂之目的。則我佛金口所言諸法之意義。不可不先為究明。故次以法義研求。列之第三。了解法義。固不可謂能事已畢。而無量劫來根深蒂固一切不良之習氣種子。與夫宿世現生所造惑業。勢將過緣成熟受諸苦報者。當思何以化除。則尤須因解起行。行解相應。故次以自利行願。列之第四。而欲真實自利。速成無上菩提者。自修之外。應發廣大菩提心。饒益一切有情。蓋自利當以利他。利他即以自利。故次以利他功德。列之第五。既知自他兼利之行狀矣。然欲終身行之不致退轉。尤須有充分之信力。斯能不為異說所動。見異思遷。故次以護持正法。列之第六。此分門次第之大要也。至第七卷之佛化常識。猶其餘事耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書如僅分門不分類。或僅分類不分門。似未嘗不可。然有門無類。則失之籠統。有類無門。則仍覺無秩序。故欲求其綱舉目張。秩序井然自非分門別類不可。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書分類時有許多條文。歸之甲類可。歸之乙類亦可。歸之丙類亦無不可。究竟應歸何類為尤妥。曾因此多費考慮。總以所有材料。各適合其所分之類。確乎不可移易為佳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本書分門分類。似乎已足。然每類之中。倘不審定其各條之先後。則仍覺淩亂而不清爽。故分類之後。即注意其條文之次序。其例如一類之中問答之事。此條與彼條大意相同。而所說有淺深詳略之異者。則簡者在前而詳者在後。一類之中有談事者有言理者。則理前而事後。取以事證理之意。其中有多條同問一經中各節之義者。則順該經原文次序以為次序。其一類中有問幾種經。而每種經之問答又復有多條者。則每經問答並歸一處。接連排列。甲種未完決不使乙種間雜。如一類中問者疑情較重。稍涉詰難者。多列在先。取斷疑然後起信之意。聊舉數端。略明梗概。至其他審其脈絡使相連貫之處。不皇備述。固多有一望而可知者。所以每類中雖多人所問。亦恍如一人之語氣焉。此則條文次序之大概也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    編輯意旨。既已如上稍稍陳述。雖未十分精審。然有意力求精審者。原為一勞永逸計。並使將來有人續編此種答問時。亦得有所依據。或藉資參考可免多費心神。且如此編法。使之一氣貫成。較為具有條理。原希望一般閱者尤易一目了然。倍添法樂。並希望成為初機學者一種有統系而便於研究之善本。不僅便於考查已也。亦惟如是。或不負范分度生之宏願歟。因此悟入佛之知見。乃至出離眾苦充滿之火宅者。或亦琲e沙數之不可為喻歟。眾生度盡。范公應證菩提。如編者一罪苦眾生。或亦有得度之因緣乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    中華民國念四年十二月宜豐劉士安謹述於上海佛學書局
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     古農佛學答問卷一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四聖應化門
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （一）釋迦佛之事略
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何者為佛。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛者得無上正遍智之人。教主之德號。其義為覺者。所謂自覺覺他覺行圓滿也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂如來。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛有十種德號。此居其首。不變曰如。隨緣曰來。佛有不變之體。隨緣之用。故號曰如來。按十種德號。謂如來。應供。正遍知。明行足。善逝。世間解。無上士調御丈夫。天人師。佛世尊。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：每見佛學半月刊等論文內首序稱我佛如來。然佛師如來。如來師佛又何必稱我佛如來耶。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛具十號。連舉兩號。亦無不可。蓋取作文之便耳。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛是人歟。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：在人道所見者是人。此為佛之應身。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何為應身。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：赴感而來曰應。佛身有三。法報二身玄奧難知。故今且言應身。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛是何國人。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：印度古國迦毗羅王子
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：迦毗羅王之國。今為何地。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：據英人恭寧翰考。在今烏德城東百里。名哥爾克波爾。為佛本生處。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛既是人。何時誕生。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：周昭王二十四年。甲寅之歲。四月八日誕生。迄今第五十甲子。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：世尊聖誕。俗云即四月初八日。而佛學大綱則謂是二月初八。玉曆又謂是四月十五。未知孰是。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：據浴佛經云。一切佛皆四月八日生。瑞應經亦云四月八日生。玄奘法師云。相傳以巳月為降生。西域以寅月為歲首。與夏正同。故當以古曆四月初八日為是。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：四月初八日。俗稱浴佛日。攷春秋莊王七年夏月辛卯夜。甯P不見。夜中星隕如雨。相傳是日為佛降生之日。按辛卯為四月初五日。然則初八浴佛。沿三朝洗兒之例。佛誕當是初五日。不知何時沿訛至今。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：此說據費長房歷代三寶紀。但紀云〔姬周曆十一月為正。言四月者。即今二月。辛卯五日。魯史為謬。沙門道安著二教論。用姬曆推。還合八日。〕故知八日為正。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛父母為誰。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：父為淨飯王。母為摩耶夫人。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛為王子。何以成佛。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：王子年十九出家修道。三十歲於摩竭陀國菩提樹下。得無上正遍智。時在周穆王二年癸未二月八日。即今臘八日也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛何姓名。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：姓釋迦名牟尼。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦牟尼何義。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：釋迦此云能仁。大慈之義。牟尼此云寂默。大智之義。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：本師釋迦牟尼佛又稱釋迦文佛。文佛不知是何意義。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：文字即牟尼兩字之合音。並無其他意義。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：本師釋迦天人之師。歷劫修成。覺行圓滿。然婬欲為生死根本。自當永遠斷絕。無娶妻生子之事。為何未出家以前。尚納瞿夷和耶輸陀羅二妃身處王宮。極受五欲之樂。以致生育羅侯羅等佛子耶。此理不明望詳開示。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：此正所以示在家之模範。而為天（欲天亦有妻子）人師也。又示業果不空。未至修道。必有塵緣也。他日釋迦自身出家成佛。二妃及子亦受化而出家得果。又以示出家之模範。而為天人（指出家眾）師也。夫受五欲而卒能離五欲。有妻子而卒能令妻子得道此正所以為覺行圓滿也。婬欲為生死本。佛能於此了生死。自己成佛。妻子得道。皆各永遠斷絕生死根本。此正是歷劫修成之效。又何恝乎。佛十九歲出家。三十歲成道。今之青年能之乎。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦牟尼在雪山修行。禪宗直指謂行住坐臥俱可用功。然則修行何必雪山。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：行住坐臥俱可用功。與在雪山修行未嘗抵觸。問意得毋有誤會處。茲且不論。但就世尊在雪山修行之旨言之。要有二因。作事須要緣勝。容易成辦。雪山閒靜。修資成就。故在彼修行。一也。雪山一地。當時修道者多處之。世尊為欲化彼外道。故在彼修行。二也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛所修何道。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：知一切法惟心所作。專於心地拂除障垢而達光明自在之域。所謂破無明證法身也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：世尊十九歲出家。三十歲成道。十二年的工夫。便證無上菩提。今之僧伽不少戒行謹嚴者。抑何坐破蒲團訖無成就。豈今人之不如古人耶。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：世尊成佛。乃其最後一生。若究其修行。已經三大阿僧祇劫。豈僅十二年工夫所可成就。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦成佛後作何事業。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：即以自己成佛之法。教化世間。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：教化何等人今得何益。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：教化凡人今成聖種。教化羅漢今作菩薩。教化菩薩今入佛位。（凡人即庸愚之輩。六道眾生皆是。）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：靈山在何處。是否世尊說法之地。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：靈山具稱靈鷲山。梵語耆闍崛山。在古印度摩竭提國舊都。東北十四五里。（此舊都名上茅宮城。在今巴哈爾城西南六十里。）是世尊說法之地。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛說法時。放光現瑞。天人圍繞。如此排場。當時竟不驚動國人。何也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：有緣者見。無緣者不見。故不甚驚動。然當時有緣者前往聽法皆此放光現瑞之號召。謂之驚動亦無不可。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦如來在給孤獨園說法。除諸大菩薩外。尚有釋提桓因一切天人阿修羅等。此天人阿修羅等。除大菩薩等具天眼通者能見。未審凡人亦能見否。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：凡人不能見。或仗佛力亦能見之。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：地藏本願經佛在忉利天宮為母說法。其時佛已否涅槃。如何升天。其諸大弟子如舍利弗等。曾否隨侍。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：在佛未涅槃前三月。佛身騰空而上。弟子等均隨徒。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛在祇樹給孤獨園中說金剛經……彌陀經……及地藏經等。斯時是否涅槃。如已涅槃。此後又常住於何處。又各佛有各淨土。凡人得見否。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛十九歲出家。三十歲成道。說法四十九年。至八十歲而涅槃。涅槃之後。應身已歿。報身住實報淨土。法身住常寂光土。此等佛土。惟法身大士乃能見之。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：本師釋迦牟尼佛住世說法四十九年。其所說法之區域。並不出五印度。何以大悲經起首一句為如是我聞。佛地普陀落迦山觀世音宮殿。是否吾國定海之落迦山。或當時在印度別有一山名為普陀落迦耶。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：我佛說法不出五印者。凡夫之境界也。若菩薩境界則不以此限。吾國定海之普陀洛迦。乃觀音應現之所。雖亦凡夫境界。而名記聖境者表示凡聖同居之義。一切大乘經典。莫不皆然。但隱顯差別耳。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦牟尼佛是怎樣升天的。其諸大聲聞弟子等是否同行。俗謂十二月初八日（即臘八日）為佛得道日。確否。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛之得道。是斷盡諸障。得大智慧。身相改變。辯才無礙。並非升天也。況未得道前。並未成佛。未有弟子。臘八是佛成道日。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋尊棄王太子之榮貴。十九歲出家。三十歲成佛。說法四十九年。最後在毗舍離附近地方。身已患病。便於娑羅雙樹間入滅。此說不審是否。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：此為吾佛應化娑婆成佛之跡。若論其本。成佛久矣。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：金槍馬麥之報。為佛史上二樁故事。見於經律異相。現此書尚未購來。可否將世尊受報事實。勞神開示。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：金槍實是木槍，即木片也。佛在羅閱祇城乞食。有破剛木者。有木片長尺二迸在一邊。當佛而立。佛躍虛空。木槍逐之。隨佛上下。地水火風不能阻礙。佛旋返入僧房。展足受刺。木槍足趺上下入徹。過入地時。地六反震動。佛說因緣。昔為船主。因海水至。另一船主與之爭船。佛船主以矛刺傷其足。命終。佛船主以殺人故。備受三途苦報。至成佛時。猶受餘報木槍之害。（佛說興起行經卷上）馬麥之報。見中本起經卷下。時佛在舍衛國受婆羅門阿耆達請。三月安居。阿耆達為魔所迷。忘卻供養。弟子乞食。亦無所得。乃有馬師減馬食之麥以供世尊。三月既滿。往辭阿耆達。阿耆達悲怖交至。禮佛懺悔。留佛七日。備具供養。佛說因緣。昔維衛佛成佛之後返國。王及臣民廣設供養。時有梵志謗曰。此人應食馬麥。何供養為。以此口過歷劫受苦。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：玄奘法師臨終稍有病苦。疑所譯經或有錯誤。有菩薩慰言。汝往劫罪報。悉於此小苦消之。勿懷疑也。文佛臨終示現背痛。豈亦往劫罪未消耶。古德緇素無疾而終者甚多。豈佛不及古德。請示其故。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：病死並不相屬。有病而不死。有死而無病。有亦病亦死。其中有何優劣可分。而云及不及耶。又文佛背痛。乃是示現。以示業報不亡。敬人勿造惡也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：文佛臨終示現北疼。見於何書。背疼而云示現。是否無致背疼之惡因。故意示此現象，教人精進。勿貢高我慢。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：釋迦譜卷九引雙卷大般泥洹經云。（佛疾生。身背痛。）又云〔為欲調伏眾生故。現身有疾。〕經上迦葉菩薩。亦以佛病發疑問。佛告迦葉。是諸眾生。不知大乘方等密語。便謂如來真實有疾云。云示現之象。如問所云也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂涅槃。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：涅槃此云圓寂。謂善無不備。惡無不息。蓋佛斷德之果號也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：一切佛般涅槃後。再作佛事否。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛般涅槃。就是佛事。所謂應以涅槃身得度者。即現涅槃身而度之。須善領會。後須知之。佛本無生。因眾生機感故。非生而現生。佛本無滅。因眾生機盡故。非滅而示滅。生滅皆佛事也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦佛現在說法否。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：法華云〔佛常在靈鷲山。及余諸住處。眾生見劫盡。大火所燒時。我此土安隱。天人常充滿。〕參參。智者大師親見靈山一會。儼然未散。可證知現在說法也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦佛滅度後居何處。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：常寂光土。若其應化。則無處不在。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：每一佛化期正像末法。動經劫數。獨本師釋迦牟尼佛化期今已到末法。始終尚未滿一大劫。可謂奇短。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：都是眾生業感所致。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：世尊降生以前之歷史。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：世尊降生以前為護明菩薩。在迦葉佛時為一生補處菩薩命終往生兜率內院。教化天道眾生。此為降生前最近之歷史。至若往昔修因本事。無量無邊。不可紀數。見於經論者。如曾為尸毗王代鴿施身。為普明王持不妄戒。以身就死。為忍辱仙人。被歌利王割截身體。慈忍不動。為大施太子。求如意珠雨寶濟貧。筋骨斷壞。終不懈廢。為螺髻仙人。深入禪定。鳥生卵於髻。俟雛出飛。為劬嬪大臣。分閻浮提均故息諍。又如底沙佛時。世尊為弟子。覓師入山。見寶龕中佛。入火界定。威光赫奕。忘下一足。經於七日。以偈贊佛。得超九劫。先彌勒成佛。又在然燈佛時。為儒童菩薩。買五華以供佛。布髮掩泥。今佛。蹈過。得受佛記。若此之類。書不可盡。但事在往古。藉天眼宿命一切種智。方能知見。非如晚近俗事之可以歲月甲子計也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：文佛在因地上曾捨身飼虎。與自殺何異。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：文佛因地捨身飼虎。乃大悲心之所驅使。菩薩願之所飭發。將圓滿檀度之作略。豈可以世法論。又豈可以憤懣捨身者比耶。請將金光明最勝王經捨身飼虎品讀之。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     （二）佛德
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：釋迦佛自具之德如何。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛德無量。說不可盡。佛德微妙。言不可及。然約略言之。有十力。四無所畏。十八不共法。大慈大悲等。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂十力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：一是處非處力。二業智力。三定力。四根力。五欲力。六性力。七至處道力。八宿命力。九天眼力。十漏盡力。此乃佛所得如實智用。通達一切。了了分明。無能壞。無能勝。故名力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂是處非處力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知一切諸法因緣果報定相。從是因緣生如是果報。從是因緣不生如是果報。如惡業得受樂報。無有是處。淨行得生淨土。定有是處。如是等是不是處。佛悉遍知。無能壞。無能勝。故曰是處非處力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂業智力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知一切眾生過去未來現在諸業諸受。知造業處。知因緣。知果報。皆悉遍知。無能壞。無能勝。故曰業智力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂定力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知一切諸禪解脫一昧定垢淨分別相。如實遍知。無能壞。無能勝。故曰定力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂根力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知他眾生諸根（宿具智慧。能生修行功德。猶樹之根。）上下相。如實遍知。無能壞。無能勝。故曰根力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂欲力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知他眾生種種欲。如實遍知無能壞。無能勝。故曰欲力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂性力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知世間種種無數性。如實遍知。無能壞。無能勝。故曰性力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂至處道力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知一切道至處相。如實遍知。無能壞。無能勝。故曰至處道力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂宿命力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛知種種宿命。一世二世乃至百千世。我在眾生中如是姓名飲食苦樂壽命長短。彼中死是間生。是間死還生是間。此間生名姓飲食苦樂壽命長短亦如是。如實遍知。無能壞。無能勝。故曰宿命力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂天眼力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛天眼淨過諸人眼。見眾生死時生時。端正醜陋。若大若小。若墮惡道。若生善道。如是業因緣受報。如實遍知。無能壞。無能勝。故曰天眼力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：何謂漏盡力。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：佛諸漏盡故,無漏心解脫,無漏智慧解脫,現在法中自識知我生已盡。（故不滅）持戒已立。不作後有（故不生）如實遍知,無能壞,無能勝,故曰漏盡力。（漏猶言破綻。此破綻在因是敗壞義。即是一切煩惱。在果是墮落義。即是輪轉生死。無漏者。謂無煩惱生死也。）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂解脫。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：不受苦果繫縛。謂之解脫。心無煩惱。不受苦縛。則曰無漏心解脫。智慧通達。不受苦縛。則曰無漏智慧解脫。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂四無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一切智無所畏。漏盡無所畏。說障道無所畏。盡苦道無所畏。佛力智內充。明了決定。在大眾中說如實法。毫無畏懼之相。故曰無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂一切智無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛於諸法。無不如實了知。故說我是一切智者。而無所畏。是謂一切智無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂漏盡無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：漏盡。即無漏之極致謂佛於煩惱真實已斷。佛於生死真實已盡。故說我一切漏盡。而無所畏。是謂漏盡無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂說障道無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：障道有二。障如理智。曰煩惱障。障如量智。曰所知障。佛說諸障真實詳盡而所畏。是謂說障道無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂說盡苦道無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：盡苦道者。為出世間法也。佛說是法。能令行者決定脫苦而無所畏。是謂說盡苦道無所畏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂十八不共法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一身無失。二口無失。三念無失。四無異想。五無不定心。六無不知已捨。七欲無減。八精進無減。九念無減。十慧無減。十一解脫無減。十二解脫知見無減。十三一切身業隨智慧行。十四一切口業隨智慧行。十五一切意業隨智慧行。十六智慧知過去世無礙。十七智慧知未來世無礙。十八智慧知現在世無礙。此十八者。乃仍極地之法。不與凡夫二乘乃諸菩薩共有。故曰不共法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂身無失。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛無量劫來。常用戒定慧慈悲經修於身。此諸功德滿足故。諸罪根本拔故。所謂一切不善煩惱習氣俱盡也。一切身業隨智慧行。故身無失。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂口無失。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：無失因緣。如身無失中說。但彼是身業。此是口業。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂念無失。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛四念處心。長夜善修故。善修諸深禪定。心不散亂故。善斷欲愛及法愛故，諸法中心無著故，得第一安穩處故。一切意業隨智慧行，故念無失。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂四念處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：觀身不淨，身念處也。觀受是苦，受念處也。觀心無常，心念處也。觀法無我，法念處也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂無異想。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛於一切眾生，無分別無遠近異想。平等普度，心無簡擇，如日出普照萬物。是謂無異想。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂無不定心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛心盡離一切微細亂，常在禪定。故無不定心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂無不知已捨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛於一切法，悉皆照知方捨，無有一法不經心知而捨者。故名無不知已捨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂欲無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛離具足眾善，而常欲習諸善法，欲度一切，心無厭足。故曰欲無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂精進無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛身心二種精進滿足，常度一切，未曾休息。故名精進無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂念無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛於三世諸佛法，一切智慧相應故，滿足無減。是名念無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂慧無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛得一切智慧，十力，四無所畏，四無礙智，成就圓極。故名慧無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂四無礙智。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：知諸法義，了達無滯，義無礙智也。諸法名字，分別無滯，法無礙智也，殊方異語，辯說無礙，辭無礙智也，隨生樂聞，演說無盡，樂說無礙智也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂解脫無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛具二種解脫，故名解脫無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂二種解脫。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一有為解脫，謂無漏智慧相應解脫也。二無為解脫。謂一切煩惱都盡無餘也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂解脫知見無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛於一切解脫中知見。了了分別。故名解脫知見無減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂一切身業隨智慧行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛先知，然後隨知起一切身業，故有所現處，無非佛事，利益一切。故名身業隨智慧行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂一切口業隨智慧行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：如身業中分別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂一切意業隨智慧行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：如身業中分別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂智慧知過去世無礙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛智慧照知過去世，盡過去際所有一切，若眾生法，若非眾生法，悉遍知無礙也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂智慧知未來世無礙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛智慧照未來世，盡未來際，遍知諸法無礙也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂智慧知現在世無礙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛智慧照現在世，盡現在際，遍知諸法無礙也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂大慈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛住大慈心中， 以大慈善根力故，能實與一切眾生世間樂，及出世間樂故云慈能與樂。若四無量慈中，雖心念與樂，而眾生實未得樂，故不名大慈也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂大悲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛住大悲心中，以大悲善根力故，能實拔一切眾生世間苦， 
    分段生死苦，及變易生死苦，故云悲能拔苦。前四無量中悲，雖心念救苦，而眾生實未得脫苦，不名大悲也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問
    <span lang="EN-US">
     ：佛與樂拔苦，何以能盡一切眾生。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此有二種，一能作與拔之因，謂佛住大慈大悲三昧，慈悲之力，冥熏眾生，隨所應得樂應免苦者，各得安樂無害。一能作與拔之緣，謂因慈悲三昧之力，普現三業，隨有應得樂免苦者，若見若聞，各獲安樂無害。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂分段生死及變易生死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：分段生死者，分段身之生死也，凡身命短長隨因緣力有定齊限，謂之分段身，此為凡夫及未斷人我執之菩薩，又未入涅槃之羅漢，皆具此身。變易生死者，變易身之生死也，由悲願力改轉身命無定齊限，謂之變易身，此為已斷人我未斷法我執之菩薩身，又名意生身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     （三）佛相
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛身相好莊嚴如何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：應化佛身，以三十二相八十種好而為莊嚴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：三十二相請次第說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一曰足平安相。謂足下安立，皆悉平滿。猶如盒底也。二曰足下千輻輪相。謂足下轂網輪紋，眾相圓滿，有如千輻輪也。三曰手指纖長相。謂手指纖細圓長，端直庸好，指節參差，光潤可愛，勝餘人也。四曰手足柔軟相。謂手足極妙柔軟。勝餘身分也。五曰手足縵網相。謂手指中間縵網交合，文同綺畫，猶如鵝王之足也。六曰足跟滿足相，謂足之踵圓滿具足也。七曰足趺高好相。謂足之趺高起，如真金之色，趺上之毛，青琉璃色，種種莊飾妙好圓滿也。八曰喘如鹿王相。喘股也，謂足喘漸次纖圓，如彼鹿王之喘纖好第一也。九曰手過膝相。謂雙臂修直，不俯不仰，平立過膝也。十曰馬陰藏相。謂陰相藏密，猶如馬陰不可見也。十一曰身縱廣相。謂身儀端正，豎縱橫廣，無不相稱也。十二曰毛也生青色相。謂身諸毛孔，一孔一毛，生相不亂，右旋上向，青色柔軟也。十三曰身毛上靡相。謂身諸毫毛皆右旋向上而偃伏也。十四曰身金色相。謂身皆金色，光明晃曜，如紫金聚，眾相莊嚴，微妙第一也。十五曰身光面各一丈相。謂身放光明，四面各一丈也。十六曰皮膚細滑相。謂皮膚細膩滑澤，不受塵水，不停蚊蚋。十七曰七處平滿相。謂兩足下，兩手，兩肩，項中七處皆平滿端正也。十八曰兩腋滿相。謂左右兩腋，平滿而不窊也。（窊不滿貌）十九曰身如師子相。謂身體平正，威儀嚴肅，如師子王也。二十曰身端直相。謂身形端正平直，不傴曲也。二十一曰肩圓滿相。謂兩肩圓滿而豐腴也。二十二曰四十齒相。謂常人琣酗T十六齒，唯佛具足四十齒也。二十三曰齒白齊密相。謂四十齒皆白淨齊密，根復深固也。二十四曰四牙白淨相。謂四牙最白而大，瑩潔鮮淨也。二十五曰頰車如師子相。謂兩頰車隆滿，如師子王也。二十六曰咽中津液得上味相。謂咽喉中常有津液，上妙美味如甘露流注也。二十七曰廣長舌相。謂舌廣而長，柔軟紅薄，能覆面而至於髮際也。二十八曰梵音深遠相。謂音聲弘雅，近遠皆到，無處不離也。二十九曰眼色如金精相。謂眼目清淨明瑩，如金精色也。三十曰眼睫如牛王相。睫目旁毛也，謂眼睫殊勝，如牛王也。三十一曰眉間白毫相。謂兩眉之間，有白玉毫，清淨柔軟。如兜羅綿，右旋宛轉，常放光明也。三十二曰頂肉髻成相。謂頂上有肉，高起如髻，亦如無見頂相。謂一切人天二乘菩薩皆不能見故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂八十種好。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：相好義類，而有總別之異。相若無好，則不圓滿。輪王（經云，劫初有金銀銅鐵四種輪王治世。）釋梵（釋謂忉利天主釋提桓因，梵謂大梵天王。）亦有相，以無好故，相不微妙。言好者，可愛樂也。以八十種好莊嚴身，為天人一切之所愛樂，故云好也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：八十種好，其名若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一無見頂相。二鼻高好孔不現相。三眉如初月紺琉璃色。四耳輪輻相埵成。五身堅實如那羅延。六首際如鉤鎖。七身一時回如象王。八行時足去地四寸而印文現。九爪如赤銅色薄而細澤。十膝骨堅著圓好。十一身清潔。十二身柔軟。十三身不曲。十四指長纖圓。十五指文藏覆。十六脈深不現。十七踝不現。十八身潤澤。十九身自持不逶迤。二十身滿足。二十一容儀備足。二十二容儀滿足。二十三住處安無能動。二十四威振一切。二十五一切樂觀。二十六面不長大。二十七正容貌不撓色。二十八面具滿足。二十九唇如頻婆果色。三十言音深遠。三十一臍深圓好。三十二毛右旋。三十三手足滿。三十四手足如意。三十五手文明直。三十六手文長。三十七手文不斷。三十八一切惡心眾生見者和悅。三十九面廣姝好。四十面淨滿如月。四十一隨眾生意和悅與語。四十二手孔出香氣。四十三口出無上香。四十四儀容如師子。四十五進止如象王。四十六行法如鵝王。四十七頭如摩陀那果。四十八一切聲分具足。四十九四牙白利。五十舌色赤。五十一舌薄。五十二毛紅色。五十三毛軟淨。五十四廣長眼。五十五孔門相具。五十六手足赤白如蓮花色。五十七臍不出。五十八腹不現。五十九細腹。六十身不動。六十一身持重。六十二其身大。六十三身長。六十四手足軟淨滑澤。六十五四邊光各一丈長。六十六光照身而行。六十七等視眾生。六十八不輕眾生。六十九隨眾生音聲不增不減。七十說法不著。七十一隨眾生語言而說法。七十二發音報眾聲。七十三次第有因緣說法。七十四一切眾生不能盡觀相。七十五觀無厭足。七十六髮長好。七十七髮不亂。七十八髮旋好。七十九髮色青珠。八十手足有德相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛出自印度迦毗羅，現屬何國。現印度人甚是黑醜，佛及諸弟子有三十二相，種種莊嚴，是何種族。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：迦毗羅，現在泥泊爾境內。印度人是棕色人種，與金色近，故佛弟子都有金色身者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂閻浮檀紫金光手。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：閻浮檀，此云勝金。金之以產地名也。佛手金色而有光，故曰紫金光手。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     （四）佛像
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛像何時創造，造者何人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛在世時，往忉利天為母說法，優填王不見佛容，渴想無已，欲以栴檀木刻佛像而供養之，目連尊者知王心意，乃攝三十二匠往彼天宮，瞻視佛容，而為彫作，三返乃成。此為世間有佛像之始。嗣後仿作。漢明帝時，佛法東來，經像偕至。據係栴檀像之第四刻者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：吾輩不獲親覿佛容，僅能於寺塔中瞻禮金色身像，敢問身像與真容為同為異。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答
    <span lang="EN-US">
     ：身像本像佛而作，豈有不同。但相好不能盡現耳。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛菩薩像赤足者何義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有二義。佛勝應身千丈盧舍那，現於色究竟天。（色界最高之一天）天國土淨，天赤足，佛示同天身，故亦赤足。佛劣應身丈六，釋迦生於印度，印度炎熱，人赤足，佛示同人身，故亦赤足。菩薩則常隨佛學，依佛而住，人天二身，示現類佛，故亦赤足。此示同人天之義也。又佛身為微秒清淨功德之聚，具足無邊相好，如三十二相中足相有六，一足安平相，二千幅輪相，（足下紋相）三足縵網相，（趾間相連）四足跟滿足相，五足趺高好相，六足柔軟相，如是諸相若不赤足，無由表顯，今生得益。又佛行住均有蓮華承足，以表佛士莊嚴之相，或行時足去地四寸，（八十好之一）今穢不能染，顯身清淨，不同人間，恐足汙損，必須著履。菩薩如係法身大士，分證實報身土，莊嚴類佛，故亦赤足。此表德益生之義也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：寺中正殿中供佛像，中釋迦佛否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：是釋迦佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有供三佛像者何歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有說是三世佛，有說是三方佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂三世佛何故盡供。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：三世謂過去現在未來也。若指一佛而言，則法身常住，故盡供以表之。若別指三佛，則前為迦葉佛，現為釋迦佛，後為彌勒佛。以表佛統源流，故盡供之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂三方佛，何故合供。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：三方，為東方西方此土也。若指一佛而言，則法身圓滿遍於十方。舉三攝十方，舉三攝十，故合供之。若指三佛，則東方為淨琉璃世界樂師琉璃光佛，西方為極樂世界阿彌陀佛，此土娑婆世界即本師釋迦。蓋藥師彌陀均於此土接引眾生，助佛教化，故合供之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛旁左右立者何人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：亦有二說，一謂是左迦葉右阿難。一謂左舍利弗，右目犍連。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：此二說各有何義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：前說以迦葉尊者是傳佛心印弟子，為後世宗祖，阿難尊者是傳佛教法弟子，為後世教祖故也。後說以舍利弗尊者是佛弟子智慧第一，目連尊者是佛弟子神足第一，知行雙運，而佛法以宏故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：諸佛菩薩聖像。或塑就金身，或印畫圖幅，頭面眉目耳鼻唇口入法身肢體，種種相好，端嚴無異。惟兩眉中間有一小圈，胸前有一卍字，不知喚何名色，有何作用。歷觀其他神像，非羅漢已上果位，皆無此圈，卍字獨佛方有。究是何故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：兩眉問小圈，為眉間白毫宛轉之相，佛及大菩薩有之。胸前卍字相，惟佛獨有，是表佛萬德莊嚴之相，即名為萬字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛菩薩像上，頭部有一圓圈，是否即是圓光。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛身有光，頭部為顯。故畫像以圓圈表之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：持梭之佛，普通咸謂是藥師佛，或云是過去七佛，持塔者乃藥師佛。未知孰是。答：藥師佛持一種藥果。所云持梭，當是果形。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：愚業瓷，有坐像佛三尊，一手托金缽，一托金珠。一托金塔，未詳此佛為何名。所持名物，其用意何在。坐位誰應居中誰左誰右。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此三尊佛，似係釋迦托缽，藥師托珠，彌陀托塔。釋迦佛受四天王缽。合成一缽，藥師佛持如意珠，滿足眾生利益。彌陀佛托塔者，或是手執金台耳。坐應釋迦居中，藥師避左，彌陀居右。農未見像相，姑作是解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：近不印送佛像單張。未始不善，無奈受之者未必皆敬，其中不免褻瀆。褻瀆固有應得之咎，而施與者恐亦難辭其責。未審是否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛像固應施與能供養之人，施者自應慎出之也。無已，則於像紙角上注〔自己不供轉送他人勿置穢處致遭過咎〕十六字可也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：凡送佛像者，如送畫者，須裱好送，石印者須八寸以上，再加鏡框送人，令人懸掛供奉，不至褻瀆。再或彙集成帙，置諸案頭，亦不至汙壞。總之送像切不可以作宣傳品，必須擇人而送，方不至有褻瀆之罪，然否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：所說甚是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛像張掛太久，已模糊，或蛀壞，欲更新者，其舊像當如何處置，祈示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：可化去。唯須恭敬，如送僧人闍毗然，當念佛恭送之。其灰即是法身舍利，可置淨器供佛壇上，或拋送大海中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛金身剝蝕，不知削金重裝，算出佛身血否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：不算。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有僧勸出資為釋迦佛裝金，及裝成，方知將藥師佛手中之梭取去，改為釋迦。事先未知，不知有無因果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有心改裝不可。若其無心。或是因緣所在，功德如故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     （五）佛身
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛是一種什麼東西，什麼物質。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此問甚奇。既信佛教而不知佛，真是迷信矣。今與子言之。經曰，心佛眾生，三無差別。又曰，觀身實相，觀佛亦然。從此兩句觀之。佛即是心，則是一種精神。佛即是身，則是一種物質。合而言之，乃是精神物質不一不異的一種東西。故說佛有三身應身者，同於我人之身也。報身者，同於我我之身，而偉大美妙者也。法身者，不具身相，而以一切法為相者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：娑婆為大千世界之總號，何以佛不降生於他小世界，而獨降生於吾人所居之小世界。且他小世界之眾生永不得見佛聞法，豈不大可憐耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：吾人所居之世界，乃一四天下中之南洲世界也統論娑婆是大千世界之都名，共有萬億四天下，此萬億天下中之眾生，咸云有佛降生，京咸謂佛降生我世蜀中。其實有萬億釋迦同時降生，故曰千百億化身佛。言千百億者，即萬億數也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：俗語有云，〔千佛萬佛，只有一佛，〕然歟否歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛體常一，名曰法身。佛相亦一亦異，名曰報身。（自受用者同，他受用者異。）佛用千萬，名曰應身，隨方應現，各各不同。雖為俗語，亦有足取。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛涅槃後居何處，仍度人否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛證法身，住常寂光。涅槃之相，應化佛度人方便也。佛依本願，從法報身而垂應化，盡未來際，廣度眾生。菩薩發心求佛道者，正為此耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：梵網經云，我今盧舍那，（自受用身即他受用身）方坐蓮華台，周匝千華上，復現千釋迦，（他受用身即勝應身）一華百億國，一國一釋迦，各坐菩提樹，一時成佛道。未知入涅槃亦時耶，或隨機不定耶。彌勒成佛時，亦是舍那化身耶。或另有名號。方坐蓮台云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：百億國，即三千大千世界。釋迦佛在一化境，如娑婆世界一時成佛，當亦一時入於涅槃。法身報身，佛佛道同。彌勒當不異釋迦也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：生身釋迦牟尼如來，與法身大毗盧遮那如來本願有別否。及其異同之黠。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：生身即應身，乃法身之用。法身即應身之體。一實異名，故本願無別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：華嚴經云，十方諸如來，同共一法身，是一而不別言同耶，（如屋之內外空）是異而相似言同耶（如一室千燈）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：法身無相，當以空喻不當以灑喻也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：成佛何以必藉人身，而不能藉天身。彼釋迦彌陀都是凡間王子成佛，從未聞有帝釋或天帝太子抑在天上修行成佛者。蓋有則必具說於大乘經典矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛有三身，法身報身應身。法身者，佛自體也。應身者，化他之用也。應身又有勝劣二者。成佛時人道所見。則為人身，此劣應身也。若二乘及地前菩薩所見，在色究竟天示現最高大身者，勝應身也。大乘經典中往往言之，又何嘗但現人身耶。又佛在人道成佛，所以為人道示範故。蓋經三途多苦，天道多樂，不暇修不肯修，均難成佛。惟人道苦樂得中，易於起修，成佛亦易。佛恩偏眷。凡我人倫，可不勉哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂化佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：眾生有成佛之機，故諸佛菩薩感現，化佛身而為說法，即所謂化身也。佛化現者，如阿彌陀佛光中化佛是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：應身與化佛有異否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛之應身，有胎生，有變化。故應身為通名，化佛為別號耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂報身佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩修德成滿，於色究竟處（色界天盡處）示現一切世間最高大身者為報身佛，亦即菩薩所見佛身相好無邊者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：現身佛與法身佛有何區別。並作何解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：現身佛，經云化身佛。因變化而現起，如世俗化裝然。又云應身佛，因眾生所感而應現，如對人道則以人身應而現人身。法身者，一切事理統稱為法，身積聚義，又依止義，此佛為一切法所積聚，又一切法所依止者，故名法身佛。此其解釋也。至於區別，法身為體，現身為用。如某之身忽現黨員身，忽現醫士身。法身是實，現身是假。如天上月是實，水中月是假。法身是常，現身是暫。如江海之水是常，草頭之露是暫。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：法性法身與方便法身若何分別，祈詳示之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：法性法身，即通法報身佛之體相也。方便法身，即應化身，佛之用也。亦稱法身者，用從體起故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：嘗疑如來般涅槃，舍利弗不妨視而先滅，牛司聞而同逝，慶喜心難自持，迦葉遠來奔臨，如喪考妣，而大菩薩如文殊彌勒籍屬五印，不見臨問，若無事者。豈菩薩所見者報身佛，視此化身之去來為不足悲耶。彌勒偈曰，去來化身佛，如來常不動。或以相佛本無去來，而不作世俗態耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：所論菩薩不作世態處，極為合理。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：在西方之彌陀佛，法身乎，抑報身乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛佛皆具三身。中下二品人往生者，見應身也。上品人往生者，見報身也。彼土法身大士所見者，法身也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：普賢行願品內，有極微塵中，一一各有一切世界極微塵數佛。觀經內載無量壽佛身高六十萬億那由他琲e沙由旬，眉間白毫如五須彌山，佛眼如四大海水。一則佛身大滿虛空，一則佛身小至微塵。豈即中庸所謂語大天下莫能載，語小天下莫能破乎。或曰，淨土依正莊嚴，雖不可以此土事理比例。然法藏比丘胎生肉體之身，必不如前述之高大。果爾如此高大肉身，豈不稀奇難信。文殊彌勒本在娑婆，而西方淨土亦有文殊彌勒，蓋法身聖人皆以法界為身，無土不遍。所謂八萬四千陀羅尼為髮，第一義諦為髻，種智為頭，慈悲為眼，無漏為鼻，四辨為口，四十不共法為齒，二智為手，如來藏為腹，三三昧為腰，定慧為足，諸法聚而為身，故大莫能容，毫繞五山，目如四海。非法藏比丘肉體之身，如前所述之高大也。此說是否正確，請慈悲宣說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：法身無分別相，而遍一切處。報身依法身而顯，故相好圓滿難思。法藏比丘是阿彌陀佛之因地菩薩，當然無阿彌陀果佛之大身。其餘佛身大小及菩薩此土西方並現等說，皆不錯也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：阿彌陀佛當般涅槃時，六十萬億那由他由旬之身量，同時毀滅否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：同時隱藏，此係報身，非是應身。無毀滅理。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：西方極樂世界阿彌陀佛為法身佛也。彼佛壽命及其人民，無量無邊阿僧祇劫。然悲華經……當來曠遠不可計劫，阿彌陀佛當般涅槃。……正法滅後，遇中夜分明，明相出時，觀世音菩薩於七寶菩提樹下，成等正覺。……然則無量壽佛壽命，亦有窮盡乎。又觀音成佛，國土號〔眾寶普集莊嚴〕是於〔極樂〕外西方又多一佛土耶。亦即由〔極樂世界而變為〔眾寶普集莊嚴世界〕耶。仁者多聞第一，請釋此疑。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛具三身。阿彌陀佛壽命無量。此無量有二義。一為無量之無量，法身報身也，一為有量之無量，（大數名）應化身也。他受用報身，亦應化身攝。故彌陀有涅槃義。或曰彌陀涅槃，非真涅槃。猶方丈之退居也。故觀音成佛，曾無間隔。此釋與法報身佛無礙矣。須知淨土橫具四土，即彌陀圓具三身，勿執一端可也。至觀音成佛，即此極樂變成眾寶普集莊嚴。異名異相，而不異其實也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：凡證涅槃者，是否永遠不生不滅，無壽數可以範圍之乎。誠如是，何以一切智成就如來壽命又只六萬劫，清淨蓮華目如來其壽命又只四十劫乎。（見地藏經）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：無壽數者，佛之報身。有壽量者，佛之應身。無壽數之涅槃，謂之無餘涅槃。有壽量之涅槃謂之無住涅槃。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：法身佛遍一切處，何以凡人無感觸。是否一佛有一法身佛。果爾，則法身佛將互受影響矣。究作何解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：凡人在迷，故無所覺。法身無相，諸佛共證法身，亦無一異。如空合空，有何影響。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：經載佛說法時，各處佛菩薩前來赴會。此佛菩薩是否皆為賴耶識體。但文殊彌勒千二百羅漢，則係肉體。如此神入雜湊，且有時互相談話，實難思議。又法華經多寶塔中之佛，南天鐵塔之金剛薩埵，是否為長期入定之肉身。何以又會說話。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛說法時，赴會之菩薩，與凡夫接者係化身，與菩薩接者是報身，與佛接者是法身。法華經多寶塔中之佛亦然。金剛薩埵，是入滅盡定之肉身菩薩也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：羅漢入定上升兜率問彌勒，是神識升天，肉身猶在人間。世尊升忉利為母說地藏王經，爾時文佛尚未入滅，如何升天。或神識上升，或肉身飛行自在，殊多疑問。觀世尊到頻婆娑羅王幽閉之所，說法竟，足步虛空，還耆闍崛山。既云足步虛空，是肉身亦能上升，不僅神識升天也。仙能飛升，何況於佛，然否。請開示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：入定升兜率，是神識升也。佛升忉利，是乘神足通升，肉身升也。故優填王慕佛而造像，及佛從忉利下，而有王及群臣迎佛之事。足徵是肉身升。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     （六）佛土
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：釋迦牟尼佛所主之娑波世界，其佛土界限如何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：釋迦佛所主之娑婆世界，有三千大千世界，即百億世界。一世界者，包括須彌四洲而言。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：商務印書館出版之辭源中有云，佛說吾人所住之世界，合一千則為小千世界，合一千小千世界則為中千世界，更合一千中千世界則為大千世界，總稱三千世界。其上尚有華嚴世界等。此說未知可信否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：吾人所住之世界，不可但指中華一國，當指一須彌山四大部洲為一世界。合千須彌為一小千，合千小千為一中千，合千中千為一大千。言數則云三千，言量則云大千，皆以娑婆國土之一世界為單位。是為華嚴經中浮幢王剎之第十三層名娑波世界也。其上更有七重，其下亦有十二重，周圍眷屬，只此一世界，尚有十三千大千世界微塵數圍繞。閱華嚴經可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：經云變化土者，即應身如來變化之土也。然則釋尊降生印度，應機說法，豈印度國土為釋尊所變化耶。請為解釋，以開茅塞。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：釋尊應化此土，隱自己嚴淨之佛土，而示現同於娑婆之積土。豈非釋尊所變化耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：方便土，實報土，寂光土，均在何處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：土為依報，隨正報而存在。小果聖人，住方便土。地上菩薩，住實報土。佛在寂光土。與我等凡夫所住之同居土，亦是非一非異。若就當人，則各各當下即是。若就他人，則凡不聖，小不知大，因不知果也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：須彌山，指現在之何山而言。四面海中，各有一洲，中國既云在南贍部洲，他三洲皆在何處。請二指實。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：我此地球，即南贍部洲。其他三洲，皆不在此大地上。非我人之境界。故不可指呈。須彌山在四洲中央，當在北海之外，日月且在山之半腰。吾人仰視青天，或即其山崖之突覆者歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：五臺山，或謂即寂光土。然吾輩凡夫所見，並不見其為寂光。凡夫與菩薩同住一處，而所見有異，未知何故。又菩薩所見之五台境界，究竟如何，山邱土石與寂光之關涉，又未知若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：寂光土，乃佛菩薩所居。凡夫但住同居土，當然不見。凡夫與菩薩福報不同，故所見有異。菩薩所見，乃琉璃世界七寶莊嚴。山邱土石，乃寂光之影像，此其關涉之狀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：雞足山原係在摩竭陀國，補怛洛迦山原係在南印度，此出經中。然今雲南亦云雞足，定海亦去普陀。理雖無礙，事必有元地。當如何解法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：華嚴境界，一多不二，廣鋏無礙，隨緣應現。在印度在震旦，何常之有。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：娑婆世界是否即地球。娑婆兩字，是何意義。娑婆世界，從何處來，是神製造耶，是佛製造耶。何以要分出娑婆世界，及極樂世界之別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：娑婆世界，是釋迦佛教化之區域。其單位為四大洲，稱一天下，因有一日月，故一千個天下為小千世界，一千個小千世界為中千世界，一千個中千世界為大千世界，此娑婆世界之範圍也。現在地球區域，只抵四大洲中之一洲，是南贍部洲也。娑婆之名，本是佛國文字之音，有堪能忍耐的意義，因這個世界不是美滿的世界，惟有甚忍的性者，方能居住，故題此名今人早發出世的心。世界是眾生居住之所，原屬於月生，應說是眾生所共造的。神亦眾生之一，佛在眾生界內同居，均有製造之分也。極樂世界，是娑婆世界外另一世界，有苦樂之不同，所以要分別言之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：阿彌陀佛未知降於何國，生於何時，未生以前，雖無淨土之名，未知實有淨土之地否。據要解云，三千大千世界，通為一佛所化。此一佛為何佛，開闢以前之人耶，抑即彌陀之化身耶。如必待彌陀發願而後始造此極樂世界，則彌陀未以前，此土果稱為何等世界耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：阿彌陀佛降生之國，即此極樂國土。極樂，梵語須摩提。又有安養安樂清泰等義。按鼓音聲王經所記，國名清泰，阿彌陀佛父名月上轉輪聖王，母名殊勝妙顏，子名月明云云，可知。然此國土，在阿彌陀佛未成佛前，為聖王所居，即亦莊嚴，但不若阿彌陀佛成佛之後之莊嚴圓滿也。阿彌陀佛成佛以來，於今十劫，此劫當是一大劫，而大劫年數，若就現時娑婆人道而論，經一千六百七十九萬八千年為一小劫，二十小劫為一中劫，四中劫為一大劫，則須一百三十四億（千萬）三百八十四萬年至要解所云三千大千世界，指我娑婆世界之範圍，一佛所化，即娑婆世界諸佛之任何一佛也。就現在教主言，即是釋迦牟尼佛。若以娑婆例極樂，則極樂之三千大千世界，為一阿彌陀佛所化耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：極樂世界本在六道以外。經云，彼佛國土，無三惡道。竊思不但無三惡道，即三善道亦俱無之。所謂上善人，乃是無上之善，諸天神皆不可及，況修羅與人道耶。經何不概云無眾生道，而獨云無三惡道耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一佛世界，四土具足。一為凡聖同居土，即有六道眾生在內。二為方便有餘土，即有聲聞緣覺二聖在內。三為實報莊嚴土。即有菩薩在內。四為常寂光土，則為佛所在。但娑婆世界是釋迦牟尼佛之凡聖同居土，故具足六道。而極樂世界為阿彌陀佛之凡聖同居土，但有人而無地獄餓鬼畜生之三惡道也。阿修羅有天人鬼畜四種，若分屬四道，則可省去不說六道，但說五道可也。諸上善人，既稱為人，即同人道。人相肖天，故就相言亦可同天道。若以諸佛菩薩出世聖人而論，本無一定身相，所謂意生身，隨緣化現耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：從是西方，何故阿彌陀佛必在西方，東南北何以不在，是等諸方，可得在否。彼佛在西方，是偶爾蒞止，隨緣暫住，或有意選擇永不捨離，或以他種因緣故，彼佛必在西方，西方定有彼佛，東南北方，何以不能有此因緣。謂從是者。當從釋迦牟尼佛所在說起。下云西方世界，是從何處說起，相隔幾何佛土，與此西方是二是一，孰近孰遠。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛土圓融，本無東西，隨眾生機，始有定方。況方本無定，依中而立，以一佛土為中，則一切佛土隨此中土眾生機緣所見各各安立，始有十方國土。彌陀佛土之在西方，以此娑婆世界為中，隨娑婆眾生之緣而見有定方耳。若據悲華經云，無量劫前有轉輪王，名無諍念，時王發願，過西方世界作佛，彼國王者，今阿彌陀佛是。然則阿彌陀佛在初發心修行時，發願建佛國於西方，故今成佛已滿大願，而佛土在西方也。下文西方世界，亦是從此娑婆世界說起。西方世界無量，佛亦無量，略舉七佛耳。遠近如何經無明文，無從得知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：過十萬億佛土，此數位是概言其遠，抑是確不可易，如係概言，究竟有無遠數可以指言。如係確數，何以不可多少，恰為此數。所過佛土，是為如何佛土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：十萬億之數，當是確數。因佛土真實有故。佛土如是安立，亦是眾生機感所致，不多不少也。所過佛土名字，經無明文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有世界名曰極樂，彼極樂世界名，是彼佛所命，或彼世界自命，抑或釋迦牟尼佛經下稱此佛所命。是否真實名稱，有無擬想假定。命彼名者，是經極樂名彼世界，抑京世界實彼極樂。彼名是彼方佛土所能獨有，抑他方佛土概可共稱。由今十劫以前，阿彌陀佛尚未成佛，彼方世界是否亦名極樂，不是彼名，原名為何。爾時彼方以外，別有極樂世界如彼者否。有則是在何方，已得何名。由今以後，或一劫乃至十百千萬億劫之內，得別有極樂世界亦如彼否。有則應在何方，當得何名，或有或否，都以何故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩莊嚴佛土，成佛時佛土之名。往往由前佛授記。阿彌陀佛國土，雖未見由佛授記之事，然當法藏比丘（彌陀佛初發心時之身）初修行時，在世自在王佛前，攝取二百一十億諸佛妙土清淨之行，發願成佛時國土第一妙好，國內眾生快樂安隱，猶如泥洹。（泥洹即涅槃苦集已盡常樂之境也）此國名安養或稱極樂之所由來也。彼佛國有安樂之實，（見彌陀經等）故有安樂之名，不但我佛稱之，即他方世界佛亦如是稱之。極樂國土，為彌陀造成，其前並無此名，此前世界何名，經無明文。他方佛土，如極樂國者亦有之，如東方琉璃世界藥師佛國土，藥師經云，〔然彼佛土一向清淨，無有女人，亦無惡趣及苦音聲，琉璃為地，金繩界道，城闕宮閣軒窗羅網皆七寶成，亦如西方極樂世界功德莊嚴，等無差別，〕此其證也。彌陀佛國，彼佛壽命及其人民無量無邊阿僧祗劫。可知未來久遠劫內，當不復有其他極樂世界。然據觀音勢至授記經，阿彌陀佛正法滅後，觀世音菩薩號普光功德山王如來，其佛國土，眾寶普集莊嚴。然則淨土佛國名隨佛異，而眾生無盡，佛亦無盡，佛國亦無盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：世之學佛者，終日稱持南無西方極樂世界大慈大悲阿彌陀佛。……諸佛菩薩誕辰，悉依念誦集要法則，於觀世音稱普陀琉璃世界，……文殊稱五台金色世界……普賢稱峨眉銀色世界，……地藏稱九華幽冥世界。……蓋此四世界亦屬娑婆之中，何又有此四種名號，抑非屬娑婆耶。但此四大名山，嘗聞朝參遊歷之十述及道場勝境，較之他山香火踴躍，並非金銀琉璃建設而另成世界。即九華幽冥世界，亦非幽暗之象。不過因諸菩薩成道於各山為一教主，故有如是名稱。設若此論，阿彌陀佛亦成道西方，為一極樂世界教主，則彌陀經中種種極樂勝景，成就如是功德莊嚴，恐如琉璃金色銀色幽冥之贊詞，則西方淨土，豈不亦如此土乎。然已發心學佛求生淨土之輩，首先具信願行三字，信其必有極樂世界，固然深信不疑。未發心者，必疑極樂與此四世界名稱相同，而實境亦如此土何必終日喃喃求生西方，分娑婆穢土極樂蓮邦為二世界乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：四大名山，為四大菩薩於娑婆人道中應化之境，即是凡聖同居土。琉璃金色銀色三世界，是三菩薩之實報莊嚴土。雖同在一處，聖自受用，而凡不見。幽冥世界，是地藏菩薩攝化眾生之土，亦是凡聖同居土，但與三惡道同居，而非與人道同居，故人亦不見。贊三菩薩舉勝土，所以贊其智也。贊地藏舉劣土，所以歎其悲也。若阿彌陀佛之極樂世界，分明在娑婆西方十萬億佛土之外，原與娑婆不涉，雖亦圓具四土，而其凡聖同居，亦是淨而非穢，不若四大名山之為同居土，但穢而非淨也。總之普陀五台峨眉九華，皆是娑婆穢土，而西方即是極樂淨土，本不相侔，豈可等觀。琉璃金銀等世界，惟菩薩各自受用，而我人不得受用，故疑其虛。極樂世界不惟彌陀受用，即我人之往生者皆得受用，豈容疑哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：常寂光土，未知是否即是不生不滅如如不動之真如。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：常寂光土即指法性。來問是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：彌陀經中之淨土莊嚴，是否指同居土。其方便實報寂光三土，又不同耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：是同居淨土。至方便實報，當然勝進。寂光土則但是真如之理，為三土之體，非別有一土者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有多種書皆謂西方淨土為彌陀願力化現，且由百億淨土中擇出。尊答（半月刊內）引鼓王經，謂即彌陀降生之國，成佛後更加嚴師者。未知孰是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此應分別說之。但說淨土，都指彌陀報身佛土。鼓音王經，是指彌陀應身佛土。前者為實報莊嚴淨土，後者為凡聖同居淨土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：極樂四土，一曰常寂光土，二曰實報莊嚴土，三曰方便有餘土，四曰凡聖同居土，四土各據一方乎，抑常寂光居中，再外為實報莊嚴土，再外為方便有餘，再外為凡聖同居土乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：真性無為，不落諸數，一尚不有，為有四乎。國土亦唯心也。十方世界，各有淨穢，唯極樂之四土，皆淨而無穢也。四土原在一處，斷斷不可作上下中邊之見。人若向自心中去得一分垢，世界就露出一分淨。譬如有姿色淫女當前，破戒人見之則好，持戒人見之則惡，女身一也，美惡二也。經云，境緣無好醜，好醜由於心。足證唯心之旨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：西方淨土，無成住壞空等劫，阿彌陀佛有無量壽，壽既無量，何以觀音勢至授記經內云，阿彌陀佛正法滅。請訓示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：彌陀佛正法滅，觀音即成佛經繼之，猶是正法不滅之象。佛壽無量，云涅槃者，猶世間寺中住持一期退位耳。不同化佛之涅槃。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     （七）觀世音菩薩
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀世音菩薩在空王劫前，早成佛竟，號正法明如來，以大悲故，現為菩薩。然經載久遠劫前，蓮華化生二童，一名寶意，一名寶上，問佛以花香等供養以何為勝，而佛答以慈心回向菩薩為最勝，二童乃發菩薩提大悲之願，後作觀音勢至二大土。是則觀音先成佛歟，抑先為蓮花化生之童子歟。倘先成佛，則已妙覺，不必去問香花供養之孰貴。倘先作此童，則觀音後證佛果，而勢至大士竟未成佛，果何故耶。祈開示，解所知障。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩境界，不可思議。已成佛後既可再作菩薩，其隨緣化現或先或後，何庸多作計較。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：經謂觀音即過去正法明佛，今人以菩薩稱之，得毋謬歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：所云正法明，乃觀音之本也。人所稱觀世音，是正法明果後示現之跡也。跡是菩薩，稱之何妨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀音大士生於何何地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩大士已證無生，不可作凡夫有生計度。然觀音是彌陀輔弼，則亦往生極樂人也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：心經中觀自在菩薩，是否觀音大士。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：就別而言，是觀音大士。就通而言，則凡行深般若者，皆得受自在之號。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：俗語有送觀音千手觀音之別，經目又有十八臂四十八臂之異。敢問一人四名乎，抑四人四名乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：大士普門示現，法身是一，應身有多，何止四名已也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：六觀音中有準提觀音一種，世俗所奉準提大士，即係觀音化現，然乎否乎。答：準提是觀音化現。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：準提菩薩像與千手觀音相似，人都謂一，未知相差在何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：準提十八臂，觀音千手，準提面上三眼，觀音眼在手掌，此其不同也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀音大士與白衣觀音大士，是一是二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：觀音大士化身甚多，白衣觀音是其一也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀音菩薩有白衣飄海送子千手等種種之別，未知是一是異。或謂觀音菩薩念六字大明咒而頓超八地。未知究竟如何。又楞嚴經有觀世音如來之名，未知其傳記如何。又謂觀音菩薩於往劫中已成為佛，名正法明如來，未知本跡如何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：觀音應化，不一不異。六字大明咒功德，當閱經說。觀世音如來，是觀音菩薩最初發心時所受教之佛。無別傳記。正法明如來亦然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀世音菩薩於往劫中，久已成佛，號正法明如來。又見觀世音菩薩成等正覺，號普光功德王如來。是否二號可同稱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：正法明是過去佛名堂，普光功德山王是當來佛名。一加過去二字，一加當來二字可也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀世音菩薩如何具千手千眼，是何妙用。請詳示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩誦大悲咒後，頓生千手千眼。眼為察看眾生之用，手為救護眾生之用。欲廣度眾生，所以需多手眼耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀世音菩薩千手千眼，是否為察看救護眾生之用。但無量數眾生，豈千手眼所能足用。又何以其他佛菩薩均無，而觀音獨有。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：千手千眼之千字，不可泥作定數，總之表數無量而已。觀音菩薩昔以傳說大悲咒因緣，弘願所感而現是相。一切佛菩薩均能化身無數，若合為一身亦可有無量手眼也。但未有表示事實耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀音大士未成佛時，有云男身，有云女身。且塑畫大士像多係女身。未知孰是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：大士三十二應身，有現作女身者，故今塑畫有作女身耳。並非定是女身也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：閱魚藍寶卷，金沙灘將遭水災，而荷觀音大士現賣魚郎救度之。現在黃河水災如此之大，彼大士何勿本大慈大悲救苦救難之心，現身而一加援救乎。藉此可以增進眾生信心，棄惡為善，豈不一舉而二善哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此次水災中蒙大士救免者，時有所聞。倘人人能信仰大士，則早不成此災矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：觀音神變，屢見記錄。前報紙載南海故事，姑嫂往普陀進香，舟抵南海，姑適經期至，乃守居舟中，待嫂上山禮佛畢，已午飯後，憶及小姑肚饑，即攜飯入舟，小姑云，方有一老嫗攜來白飯一碗，已充饑矣。又觀音靈感近聞二編，載彭烈文居士在戰場上疲餓已甚，逕見火光，趨至一老嫗售粥幸得果腹。此皆大士化身所賜。惟此飯此粥從何而來，要求居士解答。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：觀音係法身大士，古佛再來，已證法性，於法自在。既能變化有情之老嫗，又何不能變化無情之粥飯乎。況此等變化，得神通者類能為之，本不足奇。若論原理，則以一切色法，皆四大種之所造，此四大種性具於如來藏，即吾人之心性無法不具者也。有定力者心力強。心力強者，能隨心變化矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：普門品中〔悲體戒雷震，慈意妙大雲，澍甘露法雨，滅除煩惱焰。〕是何解義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此喻菩薩慈悲說法，滅除眾生之煩惱。悲體即悲性，是憤怒相，故喻如雷震之警戒也。慈意是擁護相，故喻如大雲之普覆也。所說之法，能拔苦益物，故喻如甘露之澍也。三者備而煩惱除矣，喻如焰滅也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：普門品云，佛告觀世音菩薩，當愍此無盡意菩薩。……果位同是菩薩，似猶有高低之別，其差別何在。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩六度萬行，莊嚴佛果，精進不懈。無盡意菩薩一聞供養觀音功德即解瓔珞以供觀音，乃菩薩行道之本分，非有高低於其間也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：華嚴經普賢行願品觀自在菩薩章，〔伊尼鹿皮作下裙〕一句，殊深疑惑。蓋大住大悲行門，教化眾生，何以鹿皮護身，為學者表率。且伊尼二字何解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此菩薩現居士身，故不妨以鹿皮作裙相。菩薩大悲，能令鹿出三界。原子核在區區忍其皮也。至謂為學者表率，則華嚴境界，情與無情同一法界，正不得生取捨於其間矣。伊尼鹿名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：〔諸佛菩薩殊勝因緣〕載二月十九為觀音聖誕，六月十九為觀音成道，九月十九為觀音勝緣。云與此土眾生有緣，故於九月十九亦列為紀念日。除二月六月外，九月當別有所本。求詳示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩紀念，大概只有一次。而觀音獨有三次者，即是其應現之繁，與眾生多緣之事實。但二月十九為誕日，載在叢林清規中。其餘二日，未見出處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     （八）地藏王菩薩
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：地藏王菩薩究司何事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此大士誓願宏深，常救地獄眾生出苦。所謂地獄未空，誓不成佛。且閱地藏本願經，便知其詳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：地藏於遠劫前為長者子，發願言，〔我今盡未來際不可計劫，為是罪苦眾生廣設方便，盡今解脫，而我自身方成佛道。〕但十方世界眾生無邊，欲求度盡，勢不可能。然則地藏因發宏願，將永無成佛之一日乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：眾生無邊，菩薩願亦無邊，豈有不可能者。至成佛與否，原是受報與不受報之語，豈真地藏之德尚不及佛者乎。觀音文殊，皆是古佛再來，安知地藏菩薩非早已成佛乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：閱地藏本跡靈感錄第三頁，知列地藏菩薩兩邊者，右為道明和尚，左為道明之父閔公。今閱佛學半月刊第四十九期，慧舟答景瑞居士問中，稱列地藏左邊者名目連和尚，列右邊者名道明大師。二說未知孰是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：以靈感錄為是。（半月刊第五十二期第二十六頁，已更正。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：世俗傳傳蘿菔者，即目連尊者也。又說目連尊者，即地藏菩薩也。因目連曾以錫杖打破鐵圍城，舍利珠照開地獄門。而贊工藏偈中，又有云手中金錫，振開地獄之門掌上明珠，光攝大千世界。因此故又稱目連即地藏也。祈開示以免誤會。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：目連尊者，即佛之大弟子摩訶目犍連，譯義為采菽氏。地藏菩薩，即常怛發願度脫苦惱眾生之大士。有地藏本願經及地藏十輪經專載其事，不可混淆。錫杖為比丘行道之器，宜目連所執。明珠乃地藏利生之具。舍利珠杜撰可笑，傳蘿菔俚俗不堪，不足道矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     （九）一切聖境之研究
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為聖種。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：凡夫造業受報，常在六道，生死輪轉，不得出離。反是即謂之聖。其種有四，一聲聞，二緣覺，三菩薩，四如來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為聲聞。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：聞佛說法音聲而得道果，故曰聲聞。其類有四，一須陀洹，二斯陀含，三阿那含，四阿羅漢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：聲聞四果其義若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：須陀洹此云預流。謂初預聖流，七番生死，得阿羅漢。斯陀含此云一往來。一番生死，便得阿羅漢。阿那含此云不還。盡此一生，便得阿羅漢。阿羅漢此云無生。謂永不復來三界受生也。此為四果之極。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為緣覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：謂觀因緣生法而證覺道，故曰緣覺。其出離三界。與羅漢同，而德乃較勝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：從初果須陀洹至妙覺，其間修證次第地位，可否簡單示明。或應看何經論，可經備知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：須陀洹是小乘果名，妙覺是大乘果名，應分別論之。小乘位有七賢四聖。七賢者，五停心別想念總想念暖頂忍世界第一也。四聖者，須陀洹（入流）斯陀含（一往來）阿那含（不來）阿羅漢（無生）也。大乘位有十住十行十回向十地等覺妙覺之四十二位。如初住中開出十信，則為五十二位。若第十回向中開出四加行，則為五十六位。妙覺是佛位。通常除佛位，故稱菩薩四十一位，或五十一位，或五十五位。若欲詳悉其名，可考教乘法數，及大小佛學辭典。若欲明其修證，小乘果位看俱舍論賢聖品，大乘果位看大乘入道次第章，及華嚴經楞嚴經。再如統大小乘而比較之，則看天臺宗之四教儀。（有集註）及教觀綱宗，或賢首宗之五教儀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：斷盡何惑，方證須陀洹果。證須陀洹果者，已證真諦否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：證須陀洹果者，才見真諦，未證真謗也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：三界唯識而有，然阿羅漢已超三界，則情識破盡，固不待言，既情識已盡，則能所已忘，因何謂之偏空，抑情識未淨耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：羅漢但證人空，未證法空，是以但得自度而無度人方便。故曰偏空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為十六羅漢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：十六羅漢皆佛弟子。羅漢中之長老，其名曰賓度羅跋羅墮闍尊者，迦諾迦跋蹉尊者。迦諾跋厘闍尊者，蘇頻陀尊者，諾詎那尊者，須跋陀羅尊者，迦理尊者，伐闍弗羅尊者，戌博迦尊者，半托迦尊者羅怙羅尊者，那伽犀尊者，因竭陀尊者，代那波斯尊者，阿氏多尊者，住茶半托迦尊者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：諸羅漢名其義可得聞乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：曾見經論者，如賓度羅跋羅墮闍即賓頭盧墮頗羅墮，此云不動利根。諾詎那即諾矩羅，此云鼠狼山。須跋陀羅，此云善賢，羅怙此云執日。餘均未見翻者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：十八羅漢出自何時，其歷史有可考否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：皆出佛世，其略史載大阿羅漢難提蜜多羅所說法住記。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂菩薩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：具稱當云菩提薩埵。此謂覺有情。為內懷佛道外現凡相者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂四向。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：謂聲聞眾之未獲四果者。即須陀洹向，斯陀含向，阿那含向，阿羅漢向。以其趣向果信而造修，故曰向。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂三賢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩修行成佛，經歷四十一位。初三十位為十住十行，十回向。此三十位謂之三賢，以其尚未證真，故但曰賢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂十聖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：即四十一位之後十一位。所謂十地等覺則為十聖。以既證真，故曰聖也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為十住。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：修菩薩行者，已滿十種信心。得住佛種。（將來發達即成佛果）故曰住。其十次第，曰發心住，治地住，修行住，生貴住，是足方便住，正心住，不退住，童真住，法王子住，灌頂住。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為十行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：十住已滿，自德已立，堪以度人，故曰行。其十次第，曰歡喜行，饒益行，無違逆行，無屈撓行，無癡亂行，善現行，無著行，難得行，善法行，真實行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為十回向。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：十行已滿，不居其功，故曰回向。其十次第，曰救護眾生離眾生相回向，不壞回向，等一切諸佛回向，至一切處回向，無盡功德藏回向，入一切平等善根回向，等隨順一切眾生回向，真如相回向，無縛無著解脫回向，入法界無量回向。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為十地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：回向已滿，方登佛地，漸次圓滿。其名曰歡喜地，離垢地，發光地，焰慧地，難勝地，現前地，遠行地，不動地，善慧地，法雲地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：十地及等覺有十一位，何以只稱十聖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：等覺一位，為第十地之極，故與十地合為一位而只稱十聖也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：千百年前之羅漢與菩薩，已成菩薩與佛者，當不知凡幾。今仍沿用舊稱曰羅漢曰菩薩。在已成佛菩薩者。原無所計較。在崇信佛菩薩者，似不能不作一間題。不識有研究之必要乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：學佛者，當依法不依人。今之稱羅漢菩薩與佛者，俱依其法而稱之也。但依經典定名，不應妄生分別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：菩薩名位，不知緣何而起，得眾共認。印度自佛滅後，菩薩阿羅漢代有其人。而吾國獨付闕如。即若比丘中之智者杜順南嶽六祖等居士中之傳大士龐公等，縱不敢上躋馬鳴龍樹無著。至語功德於獅子覺等小菩薩，恐未遑多讓，而竟無以菩薩稱者，何耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛法入我國後，已在像法時代。雖有大德，無人證明其行位，故未便濫稱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：華嚴經言，菩薩境界為十信十住十行十回向十地，未知到何級斷見思，何級破塵沙，何級豁無明。又何謂圓教別教通教。如六祖能大師之境界，已能超輪迴證無生否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：天臺宗以佛教法應機不同，分為四類。見思惑重者。為說三藏教。見思惑輕者，為說通教。見思者三界內凡夫之惑也。無明重者，為說別教。無明輕者，為說圓教。無明者，根本煩惱界外菩薩之惑也。圓教機初信。先斷見，七信斷思盡，與別教七住，通教已辦地，藏教四果齊。圓教機十信，斷界同外塵沙盡，與別教十回向，通教菩薩地（但界內）齊。圓教機初住，豁破無明，與別教初地齊。別教十地。與圓教十住齊。別教等覺，與圓教初行齊。圓教二行以後所斷微細無明，非別教所能知矣。詳見教觀綱宗。能大師已證無生。按菩薩見思惑盡，即證無生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有人謂孔顏乃菩薩化身。江易圍先生亦云，孔老乃菩薩示現覺世者。衡諸觀世音菩薩三十二應身之交，似應宜有然者。老居士於意云何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：從理而言，自可云然。就事而言，未必儘是。如來法身遍滿法界，所謂溪聲便是廣長舌，山色無非清淨身，無情且可為佛之化身矣，況孔顏哉。然應具道眼觀之，不可同於俗眼也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：準提有稱準提王如來者，有稱準提王菩薩者，究竟以何為是。並又有稱佛母準提，此名為何。亦請示知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩因名，如來果名，可俱用也。因此等菩薩，都是已證佛果，還作菩薩者。佛母即菩薩之異名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：普賢行願品偈語，既是普賢菩薩所說，何以有〔如彼普賢菩薩行願我與彼皆同等，願諸智慧悉同彼，〕等之語。且偈語中如此者甚多，不知何故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有二義。一謂代眾生作發願口吻，二謂泛指一切能修普賢行願之菩薩也。按菩薩以其德行為名，原無人我之相，固不可以凡夫知見為例。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：余嘗疑佛弟子除諸聲聞外，若菩薩中之交殊慈氏藥王藥上，現有生地，其餘即普賢未必實有其人。或者說大乘經時所化之假名，故動云數萬億。其名字純以表德，漫無姓氏國籍，如莊列中所托之某子而已。普賢更可疑，往往目贊曰修普賢行。豈遠劫前有菩薩名普賢者，而襲用其名，如吾地羿與子都之類歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩有從他世界來，故記載不詳。以德立名，凡聖同例。有何疑乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：文殊表智，普賢表行，觀音表德。鄙意以文殊亦具普賢行，觀音德。普賢亦具文殊智，觀音德。觀音亦具文殊智，普賢行。此即帝網行重重相攝未知然否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：誠然。所以分別者，為應度者說耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：太虛法師所講佛說八大人覺經〔……天魔即他化自在天魔，欲界六天之魔王能害人之善事，故名為天魔。天魔亦有粗細，粗者為欲界自在天魔，……細者為住不可思議逆行菩薩。……〕查華嚴經十地菩薩，多作各種天王。夫菩薩既已超出六道，為何要作天王，為何在作天魔之細者。菩薩作天王，或為護法起見。但作天魔而阻人修行，真是不可思議。祈賜教。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：菩薩作天王，乃示現為度人起見。菩薩願力廣大，人間未能暢其本懷，故作天王也。示現作天魔者，為逆行菩薩。所以警誡世人之毀法，與磨練修行人之道力也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：阿闍世是仙人應化，非菩薩應化。觀無量壽佛經四帖疏卷二第九頁，載頻婆娑羅王患年老無子，不待仙人三年命終來為其子，速遣使殺之，仙人曰，卿當語王，我命未盡，王以心口遣人殺我，若與王作見者，還以心口遣人殺王等語。是報復心未息瞋癡惡毒俱熾，後殺父禁母，罪大惡極，何足以為菩薩。若認阿闍世是菩薩應化，則現今主張癈倫癈孝者，豈不有所藉口。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：釋迦本師應現世間，凡與有關係者，俱是歷劫法緣。阿闍世王以造五逆而發起念佛法門，稱為逆行菩薩。若就仙人之轉生為王子而論，只可說是仙人之業報，不可以云應化也。因彼而發起念佛法門，無異助佛教化，故稱為菩薩應化耳。但此菩薩稱為逆行，況後來悔改捨邪歸正廣行佛化乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：泉州地方各巷沖壁處，每建有小亭，中安石佛像，其佛像與釋迦坐身同樣，其名稱為泗洲文佛，未知別處亦有此種形式否。又未知泗洲文佛出自何經何史耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此種情形，恐唯泉州有，他處無之。泗洲文佛，名實不倫。查唐中宗睿宗時，有番僧配住淮安龍興寺，詔入宮，甚得帝尊，及圓寂，送至泗洲普光王寺塔焉，後有聖僧萬回曰，此僧是觀音化身，因號泗洲大士。泉州所供者，殆即大士歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：寺山門內所供南向者，為彌勒佛否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：是彌勒菩薩化身，定應大師之像。大師在五代梁季，示生於浙江四明之奉化，皤腹常歡喜，手持布袋，故稱布袋和尚。今奉化縣岳林寺，為大師行道處。然彌勒是未來世佛，現在尚是菩薩，故稱為彌勒菩薩為宜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：立於彌勒菩薩後者為何菩薩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：是韋馱菩薩，賢劫當來第千尊佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：菩薩須降生修行方能成佛，成佛後要否降生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：降生修行成佛，乃應身佛出世之常規，所謂八相成道也。至於報身化身，則不拘於此。（八相者謂一從兜率天退，二入胎，三出胎，四出家，五降魔，六成道，七轉法輪，八入涅槃。）又應身佛未出世前，為一生補處菩薩，常居兜率天。故有降生之言。否則但云示生，不必說降生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：一小劫中，約有幾佛出世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：小劫中佛出世與否無定數。據經現在賢劫有千佛出世，皆在住劫。其出興次第，則第八小劫前無佛出。第九小劫始有四佛出，釋迦即第四佛也。第十小劫彌勒佛出。第十五小劫中有九百九十四佛相續出興。第二十小劫中樓至一佛出。餘小劫均無佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂七佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：由釋迦前追溯過去之佛，至前第六佛止，即迦葉佛，拘那含牟尼佛，拘留孫佛，毗舍浮佛，尸棄佛，毗婆尸佛，連釋迦佛共七佛。亦有他方七佛，如立七佛柱所刻名號，曰多寶如來，寶勝如來，妙色身如來，廣博身如來，離怖畏如來，甘露王如來，阿彌陀如來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何謂賢聖劫，期間有若干久，賢聖劫即賢劫否。大劫小劫云云，起算於何時。現時屬何劫。佛典中輒云第幾佛第幾佛，來歷如何。歷劫來最先成道者為何佛。彌勒既已成佛，何以尚住兜率天宮。釋迦繼六佛而成道，似釋迦以前只有六佛，何以佛言我念過去無量阿僧祇劫於然燈佛前得值八百四千萬億那由他諸佛。豈釋迦成佛別有道統相承，故言繼六佛成道耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：賢聖劫即賢劫，賢劫即現代時之大劫名稱。凡一大劫分為四個中劫，一中劫分為二十個小劫。世界從空初成，至於成了，為一個中劫，名曰成劫。世界既成，暫住不壞，至將壞時，又為一個中劫，名曰住劫。從初壞至壞完又為一個中劫。名曰壞劫。世界壞盡，則成虛空，此空所經時，又為一個中劫，名曰空劫。二十個小劫，以住劫為標準。而計其久遠，則又以住劫之初八萬四千歲，漸減至人壽只有十歲，再從十歲人壽增加至八萬四千歲為止，為一小劫，故二十小劫以人壽一增一減為分劑，即以此計算其年代，又以人壽遞減約每百年減一歲，增時亦然，如此算來，可成算式（
    <span lang="EN-US">
     84000-10）*100*2=X求其結果，為一千六百七十九萬八千年，此為一小劫時間之約數。現在適當賢劫住劫第九小劫減劫，人壽在六七十歲之時。眾生無始，故佛亦無始。說有一佛最先成道者，非佛教也。彌勒為釋迦佛之補處菩薩。故居兜率天內院，須至第十小劫減劫之初，人壽八萬四千歲時，方乃成佛，現在並未成佛也。在本世界成佛，從釋迦佛溯過去至第七佛，稱為七佛。猶人家之上溯七祖也。但七佛之第一二佛，蓋在前一大劫，劫名莊嚴劫，佛名毗婆尸佛，尸棄佛，在賢劫於今有五佛，即毗舍浮佛，拘留孫佛，拘那含牟尼佛，迦葉佛，釋迦佛也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：彌勒菩薩至今尚未成佛，何以知之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：據佛說彌勒菩薩上生經下生經，即知現在彌勒在兜率天內院，俟第十小劫（現在第九小劫人壽七十歲）人壽滿八萬四千歲時，乃下生成佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛有定數，如下次成佛者為彌勒，是則欲即身成佛，恐決難辦到。然乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：來問以世尊曾記賢劫千佛，謂彌勒次釋迦成佛，疑佛有定數。須知此千佛有千佛之因，使其果第次成佛。未嘗謂千佛之外，不計眾生在此期間成佛也。但即身成佛之說，則又不可不辨。成佛之義，須論六即。六即者何，為理即佛，名字即佛，觀行即佛，相似即佛，分證即佛，究竟即佛，是也。理即佛，凡夫也。名字即佛，初發心人，猶是凡夫也。觀行即佛，相似即佛，則地前菩薩。分證即佛，為地上菩薩。惟究竟即佛，乃真佛耳。禪宗密宗均有即身成佛之說，淨土宗亦有即身成佛之義，謂此土念佛時，極樂蓮胎已成就者。然所成之佛，至觀行即佛而已，豈真究竟佛哉。按觀行即佛者，謂方修觀時，如禪宗大悟時，密宗三密相應時念佛一心不亂時。心與佛性相應，則佛性功德開顯。若出觀時，依然故我也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：欲查考藥師佛之來歷，有何書可查。並請言此佛消災大意。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：讀藥師如來本願功德經自知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：阿彌陀佛是否萬能。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：阿彌陀佛是無量光無量壽義。當然能力充賽空間時間也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：釋迦佛自言我於天人之中最尊最勝，而大慈菩薩發願偈，則謂十方三世佛，阿彌陀第一。何也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：釋迦自謂最尊者，乃於天人之中，非謂諸佛之中。以釋尊為大千一界之教主，所以為九法界之至尊也。大慈菩薩引物欣向，此土眾生與彌陀之緣最深，故稱彌陀為第一。普今一心皈命，非彌陀與諸佛較優劣也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛教得馬鳴龍樹後，猶之儒家之得孟子，其道大昌，有此事否。二師何時人，何宗幾祖，有何著述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此說近似。此二菩薩，乃大乘各宗之祖馬鳴生在佛滅六百年後，著有大乘起信論。龍樹生在佛滅後七百年間，著有十住毗婆沙論，中論，十二門論，大智度論等。就禪宗列祖次第，則馬鳴為十二祖，龍樹為十四祖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：二月十五日，十一月十七日，十二月初八日是佛之何紀念日。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：二月十五日，為釋迦佛涅槃紀念。十一月十七日，為彌陀佛誕日。十二月初八日，為釋迦佛成佛紀念。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    古農佛學答問卷一終
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
