<html>
 <head>
  <meta content="text/html; charset=utf-8" http-equiv="Content-Type"/>
  <title>
   地藏菩薩聖德大觀
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      地藏菩薩聖德大觀
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     弘一大師編述
    </span>
    <span lang="EN-US" style='font-family:"Times New Roman";
color:#003300'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a00">
      地藏菩薩聖德大觀序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      第一章 譯名辨異
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      第二章 十輪經大旨
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      第三章 占察經大旨
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      第四章 本願經大旨
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      第五章 法身讚及儀軌大旨并滅定業真言
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      第六章 他經流傳
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      第七章 諸家章疏
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      第八章 諸家懺儀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      第九章 諸家讚述
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a10">
      第十章 問答遣疑
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a00">
    </a>
    <span style="color:#333399">
     地藏菩薩聖德大觀序
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    永寧大華嚴寺沙門弘一演音敬述
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    後二十一年歲次壬申九月，余居峙山。上海李圓淨居士來書，謂將助編九華山志，屬為供其資料。自惟剃染已來，至心歸依地藏菩薩十又五載，受恩最厚。久欲輯錄教跡，流傳於世，讚揚聖德而報深恩。今其時矣。後二月，雲遊南閩，住萬壽巖。乃從事輯錄，都為一卷，題曰地藏菩薩聖德大觀。將付書局別以刊布，并貢諸圓淨居士備採擇焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    近代緇素讚述菩薩化蹟等書，已有數帙。然其取材，多據本願一經。今則遍探大藏并及諸家撰述。前詳言者今略指之，如本願大旨及九華垂跡等是也。前闕遺者今補集之，如餘諸文等是也。惟所憾者。余於十數年來，凡菩薩化蹟見於大藏及諸家撰述雖復留意，未嘗勦錄。今以疾遽屬稿，不獲遍檢，唯就其憶及者略集一卷。未免有所遺忘耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大分十章：第一章，譯名辨異。以諸經傳譯地藏名號，文字小有增減不同。今為列舉，示其差別。第二章，十輪經大旨。提挈經義，錄寫較詳。序品讚地藏菩薩功德之文，錄者尤繁。惟願見聞皆大歡喜，同生深信，至心歸依。第三章，占察經大旨，亦詳錄之。第四章，本願經大旨。唯依閱藏知津，錄寫綱要。并錄付囑經文二節，以示我等今日得受化度之因。第五章，法身讚及儀軌大旨，并滅定業真言。第六章，他經流傳。第七章，諸家章疏。第八章，諸家懺儀。第九章，諸家讚述。靈峰讚地藏菩薩別集，錄其原文有十之九，共涉十紙。可見蕅益大師一生，銘心瀝血，歸信讚揚之跡。惟冀後之學者，承斯遺範，精進修持，紹隆而光大焉。第十章，問答遣疑。唯有四問。當不止此，且從闕略也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    錄寫之時，亦以倉卒不及詳斟，故其布列形式高下未能盡善。具錄全文者低二格寫，撮錄原文大意及引文片段者皆頂格寫，微示區別。惟錄寫經文而低二格，非是尊經之道，良用悚懼，未能釋懷。而又別無善法可以變易。且俟當來，重復輯錄，假以歲月，審慎斟定，或可無大過耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是稿成就前二日。盧世侯居士割指滴血，繪地藏菩薩聖像一尊，捧奉入山。勝緣巧值，誠不思議。謹以寫影，冠於卷首。盧居士，一字虯兒。善繪畫。隨侍老父，旅居思明。天性醇厚，事兩親以孝聞。殆亦多生已來，常受地藏菩薩教化者耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌────────────────────────┐
   </p>
   <p class="MsoPlainText" style="text-indent:24.0pt;">
    │申十二月二十六日，輯寫既竟，悲欣交集。敬挈摭蕅益│
   </p>
   <p class="MsoPlainText" style="text-indent:24.0pt;">
    │　　　大師續持迴向偈中四偈，而為發願迴向。　　　│
   </p>
   <p class="MsoPlainText" style="text-indent:24.0pt;">
    │我誓以身心，奉上地藏主。隨於剎塵劫，永處眾苦中。│
   </p>
   <p class="MsoPlainText" style="text-indent:24.0pt;">
    │普代眾生苦，令得先成佛。劫石或可移，此願終不改。│
   </p>
   <p class="MsoPlainText" style="text-indent:24.0pt;">
    │我所修福業，懺悔發宏願。種種勝善根，體性同法界。│
   </p>
   <p class="MsoPlainText" style="text-indent:24.0pt;">
    │一一皆迴向，普施諸含識。悉願證真常，同歸寂光土。│
   </p>
   <p class="MsoPlainText" style="text-indent:24.0pt;">
    └────────────────────────┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     地藏菩薩聖德大觀
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    永寧大華嚴寺沙門弘一演音敬撰
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     第一章　譯名辨異
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵名乞叉底蘗沙，此云地藏。而諸經譯傳，亦有增文，列舉如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩，此為諸經論通譯之名。地藏之義，如明蕅益大師占察善惡業報經疏廣釋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大地藏菩薩，出晉譯大方廣佛華嚴經入法界品。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    持地藏菩薩，出西秦譯佛說羅摩伽經，即是入法界品別譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏王菩薩，出唐譯大乘本生心地觀經。清來舟釋云：主執幽冥，隨願自在，故尊為王。然王義甚廣，此釋未能盡也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     第二章　十輪經大旨
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以下三章大旨，皆依明蕅益大師閱藏知津文而增減之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此經共有兩譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛說大方廣十輪經，八卷，出北涼錄失譯人名，與後同本，而文缺略。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大乘大集地藏十輪經，十卷，唐玄奘譯，今依此本，略錄大旨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是經執筆譯文者為大乘昉師，并撰序文冠於經首。師謂十輪經者，則此土末法之教也。何以明之？佛以末法惡時，去聖寖遠。敗根比之坏器，空見借喻生盲，沈醉五欲類石田之不苗，放肆十惡似臭身之垢穢。故此經能濯臭身，開盲目，陶坏器，沃石田。觀此數言，可以略知是經所被之機矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    序品第一：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛在佉羅帝耶山。南方雲來，雨諸供養，演諸法聲。眾會手中，各各現如意珠，雨寶放光，見十方土。又見身各地界增強，堅重難舉。有天帝釋，名無垢生，以頌問佛。佛為廣歎地藏菩薩功德。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時世尊告無垢生帝釋曰：汝等當知。有菩薩摩訶薩，名曰地藏。已於無量無數大劫，五濁惡時，無佛世界，成熟有情。今與八十百千那庾多頻跋羅菩薩俱。為欲來此禮敬親近供養我故，觀大集會生隨喜故。并諸眷屬，作聲聞像，將來至此。以神通力，現是變化。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是地藏菩薩摩訶薩，有無量無數不可思議殊勝功德之所莊嚴，一切世間聲聞獨覺所不能測。此大菩薩，是諸微妙功德伏藏；是諸解脫珍寶出處；是諸菩薩明淨眼目；是趣涅槃商人導首；如如意珠雨眾財寶，隨所希求皆令滿足；譬諸商人所採寶渚；是能生長善根良田；是能盛貯解脫樂器；是出妙寶功德賢瓶；照行善者，猶如朗日；照失道者，猶如明炬；除煩惱熱，如月清涼；如無足者，所得車乘；如遠涉者，所備資糧；如迷方者，所逢示導；如狂亂者，所服妙藥；如疾病者，所遇良醫；如羸老者，所憑几杖；如疲倦者，所止床座；度四流者，為作橋梁；趣彼岸者，為作船筏；是三善根殊勝果報；是三善本所引等流；常行惠施，如輪恆轉；持戒堅固，如妙高山；精進難壞，如金剛寶；安忍不動，猶如大地；靜慮深密，猶如秘藏；等至嚴麗，如妙花鬘；智慧深廣，猶如大海；無所染著，譬太虛空；妙果近因，如眾花葉；伏諸外道，如師子王；降諸天魔，如大龍象；斬煩惱賊，猶如神劍；厭諸諠雜，如獨覺乘；洗煩惱垢，如清淨水；能除臭穢，如疾飄風；斷眾結縛，如利刀劍；護諸怖畏，如親如友；防諸怨敵，如塹如城；救諸危難，猶如父母；藏諸怯劣，猶若叢林；如夏遠行，所投大樹；與熱渴者，作清冷水；與饑乏者，作諸甘果；為露形者，作諸衣服；為熱乏者，作大密雲；為貧匱者，作如意寶；為恐懼者，作所歸依；為諸稼穡，作甘澤雨；為諸濁水，作月愛珠；令諸有情，善根不壞；現妙境界，令眾欣悅；勸發有情，增上慚愧；求福慧者，令具莊嚴；能除煩惱，如吐下藥；能攝亂心，如等持境；辯才無滯，如水激輪；攝事繫心，如觀妙色；安忍堅住，如妙高山；總持深廣，猶如大海；神足無礙，譬如虛空；滅除一切惑障習氣，猶如烈日銷釋輕冰；常遊靜慮無色正道；一切智智妙寶洲渚；能無功用，轉大法輪。善男子！是地藏菩薩摩訶薩，具如是等無量無數不可思議殊勝功德。與諸眷屬欲來至此，先現如是神通之相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩尋與無量眷屬，現聲聞像，來禮佛足，讚歎供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛復因好疑問菩薩問，廣述地藏菩薩無量功德。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛言：諦聽。善思念之。吾當為汝略說少分。如是大士，成就無量不可思議殊勝功德。已能安住首楞伽摩勝三摩地，善能悟入如來境界，已得最勝無生法忍，於諸佛法已得自在，已能堪忍一切智位，已能超度一切智海，已能安住師子奮迅幢三摩地，善能登上一切智山，已能摧伏外道邪論；為欲成熟一切有情，所在佛國悉皆止住；如是大士，隨所止住諸佛國土，隨所安住諸三摩地，發起無量殊勝功德，成熟無量所化有情。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以下廣說地藏菩薩入種種定，由此定力，令彼有情利益安樂。今舉其概，列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText">
    ┌─皆悉同見諸三摩地所行境界；
   </p>
   <p class="MsoPlainText">
    ├─隨其所應，能以無量上妙供具，恭敬供養諸佛世尊；
   </p>
   <p class="MsoPlainText">
    ├─皆悉同見諸欲境界無量過患，心得清淨；
   </p>
   <p class="MsoPlainText">
    ├─皆得具足增上慚愧，離諸惡法，心無忘失；
   </p>
   <p class="MsoPlainText">
    ├─皆得善巧天眼智通等，了達此世他世因果；
   </p>
   <p class="MsoPlainText">
    ├─皆離一切愁憂昏昧；
   </p>
   <p class="MsoPlainText">
    ├─皆得具足神通善巧；
   </p>
   <p class="MsoPlainText">
    令┐├─普見十方諸佛國土；
   </p>
   <p class="MsoPlainText">
    彼│├─捨邪歸正，歸依三寶；
   </p>
   <p class="MsoPlainText">
    佛│├─皆悉遠離後世恐怖，得法安慰；
   </p>
   <p class="MsoPlainText">
    土┼┼─隨念皆得飲食充足；
   </p>
   <p class="MsoPlainText">
    一│├─無不皆得增上力勢，離諸病苦；
   </p>
   <p class="MsoPlainText">
    切│├─隨樂皆得床座敷具衣服寶飾，諸資身具無所乏少，殊妙端嚴甚可愛樂；
   </p>
   <p class="MsoPlainText">
    有│├─身心勇健，遠離一切怨憎繫縛，和順歡娛，愛樂具足，施戒安忍，勇猛
   </p>
   <p class="MsoPlainText">
    情┘│　精進，心無散亂，成就智慧；
   </p>
   <p class="MsoPlainText">
    ├─皆受無量勝妙歡喜；
   </p>
   <p class="MsoPlainText">
    ├─得無礙智，能修種種清淨事業；
   </p>
   <p class="MsoPlainText">
    ├─皆得諸根具足無缺，常樂遠離，其心寂靜；
   </p>
   <p class="MsoPlainText">
    ├─皆深呵厭自惡業過，咸善護持十善業道生天要路；
   </p>
   <p class="MsoPlainText">
    ├─皆悉發起慈心悲心，無怨害心，普平等心，更相利益安樂之心；
   </p>
   <p class="MsoPlainText">
    └─離諸鬥諍；疾疫饑饉，非時風雨，苦澀辛酸，諸惡色觸，悉皆消滅。
   </p>
   <p class="MsoPlainText">
    ┌─所有一切小輪圍山大輪圍山蘇迷盧山及諸餘山，谿澗溝壑，瓦礫毒刺，
   </p>
   <p class="MsoPlainText">
    令┐│　諸穢草木，皆悉不現；所有一切眾邪蠱毒，諸惡蟲獸，災橫疫癘，昏暗
   </p>
   <p class="MsoPlainText">
    彼││　塵垢，不淨臭穢，悉皆銷滅；地平如掌，種種嘉祥自然涌現，清淨殊勝
   </p>
   <p class="MsoPlainText">
    佛├┤　，眾相莊嚴；
   </p>
   <p class="MsoPlainText">
    土┘├─一切魔王及諸眷屬，皆悉驚怖，歸依三寶；
   </p>
   <p class="MsoPlainText">
    └─一切大地眾寶合成；一切過患皆悉遠離；種種寶樹衣樹器樹諸瓔珞樹花
   </p>
   <p class="MsoPlainText">
    <span>
    </span>
    樹果樹諸音樂樹，無量樂具，周遍莊嚴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以下又廣說有能至心稱名念誦歸敬供養地藏菩薩摩訶薩者，所獲種種利益安樂。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，種種希求，憂苦逼切。有能至心稱名念誦歸敬供養地藏菩薩摩訶薩者，一切皆得如法所求，離諸憂苦；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，饑渴所逼。有能至心稱名念誦歸敬供養地藏菩薩摩訶薩者，一切皆得如法所求，飲食充足；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，乏少種種衣服寶飾醫藥床敷及諸資具。有能至心稱名念誦歸敬供養地藏菩薩摩訶薩者，一切皆得如法所求，衣服寶飾醫藥床敷及諸資具無不備足；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，愛樂別離，怨憎合會。有能至心稱名念誦歸敬供養地藏菩薩摩訶薩者，一切皆得愛樂合會，怨憎別離；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，身心憂苦，眾病所惱。有能至心稱名念誦歸敬供養地藏菩薩摩訶薩者，一切皆得身心安隱，眾病除愈；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，互相乖違，興諸鬥諍。有能至心稱名念誦歸敬供養地藏菩薩摩訶薩者，一切皆得捨毒害心，共相和穆，歡喜忍受，展轉悔愧，慈心相向；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，閉在牢獄，杻械枷鎖檢繫其身，具受眾苦。有能至心稱名念誦歸敬供養地藏菩薩摩訶薩者，一切皆得解脫牢獄杻械枷鎖，自在歡樂；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，應被囚執，鞭撻拷楚，臨當被害。有能至心稱名念誦歸敬供養地藏菩薩摩訶薩者，一切皆得免離囚執鞭撻加害；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，身心疲倦，氣力羸惙。有能至心稱名念誦歸敬供養地藏菩薩摩訶薩者，一切皆得身心暢適，氣力強盛；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，諸根不具，隨有損壞。有能至心稱名念誦歸敬供養地藏菩薩摩訶薩者，一切皆得諸根具足，無有損壞；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，顛狂心亂，鬼魅所著。有能至心稱名念誦歸敬供養地藏菩薩摩訶薩者，一切皆得心無狂亂，離諸擾惱；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，貪欲、瞋恚、愚癡、忿恨、慳嫉、憍慢、惡見、睡眠、放逸、疑等皆悉熾盛，惱亂身心常不安樂。有能至心稱名念誦歸敬供養地藏菩薩摩訶薩者，一切皆得離貪欲等，身心安樂；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，為火所焚，為水所溺，為風所飄，或於山巖崖岸樹舍顛墜墮落，其心慞惶。有能至心稱名念誦歸敬供養地藏菩薩摩訶薩者，一切皆得離諸危難，安隱無損；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，為諸毒蛇毒蟲所螫，或被種種毒藥所中。有能至心稱名念誦歸敬供養地藏菩薩摩訶薩者，一切皆得離諸惱害；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，惡鬼所持，成諸瘧病，或日日發或隔日發或三四日而一發者。或令狂亂，身心顫掉，迷悶失念，無所了知。有能至心稱名念誦歸敬供養地藏菩薩摩訶薩者，一切皆得解脫無畏，身心安適；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，為諸藥叉、羅剎、餓鬼、畢舍遮鬼、布怛那鬼、鳩畔茶鬼、羯吒布怛那鬼、吸精氣鬼，及諸虎狼師子惡獸，蠱毒厭禱諸惡咒術，怨賊軍陣，及餘種種諸怖畏事之所纏繞。身心慞惶，懼失身命，惡死貪生，厭苦求樂。有能至心稱名念誦歸敬供養地藏菩薩摩訶薩者，一切皆得離諸佈畏，保全身命；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，或為多聞，或為淨信，或為淨戒，或為靜慮，或為神通，或為般若，或為解脫，或為妙色，或為妙聲，或為妙香，或為妙味，或為妙觸，或為利養，或為名聞，或為功德，或為工巧，或為花果，或為樹林，或為床座，或為敷具，或為道路，或為財穀，或為醫藥，或為舍宅，或為僕使，或為彩色，或為甘雨，或為求水，或為稼穡，或為扇拂，或為涼風，或為求火，或為車乘，或為男女，或為方便，或為修福，或為溫暖，或為清涼，或為憶念，或為種種世出世間諸利樂事。於追求時，為諸憂苦之所逼切。有能至心稱名念誦歸敬供養地藏菩薩摩訶薩者，此善男子功德妙定威神力故，令彼一切皆離憂苦，意願滿足；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，以諸種子植於荒田或熟田中，若勤營務或不營務。有能至心稱名念誦歸敬供養地藏菩薩摩訶薩者，此善男子功德妙定威神力故，令彼一切果實豐稔，所以者何？此善男子曾過無量無數大劫，於過數量佛世尊所發大精進堅固誓願；由此願力，為欲成熟諸有情故，常普任持一切大地，常普任持一切種子，常普令彼一切有情隨意受用；此善男子威神力故，能令大地一切草木根鬚芽莖枝葉花果皆悉生長，藥穀苗稼花果茂實成熟潤澤香潔軟美。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨所在處，若諸有情，貪瞋癡等皆猛利故，造作殺生、或不與取、或欲邪行、或虛誑語、或麤惡語、或離間語、或雜穢語、或貪、或瞋、或復邪見、十惡業道。有能至心稱名念誦歸敬供養地藏菩薩摩訶薩者，一切煩惱悉皆銷滅，遠離十惡，成就十善，於諸眾生起慈悲心及利益心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此善男子成就如是功德妙定威神之力，勇猛精進，於一食頃，能於無量無數佛土，一一土中以一食頃皆能度脫無量無數殑伽沙等所化有情，令離眾苦皆得安樂；隨其所應，安置生天涅槃之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛復廣說地藏菩薩現種種身，於十方界，為諸有情如應說法。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    或時現作大梵王身，為諸有情如應說法；或復現作大自在天身，或作欲界他化自在天身，或作樂變化天身，或作睹史多天身，或作夜摩天身，或作帝釋天身，或作四大王天身，或作佛身，或作菩薩身，或作獨覺身，或作聲聞身，或作轉輪王身，或作剎帝利身，或作婆羅門身，或作筏舍身，或作戌達羅身，或作丈夫身，或作婦女身，或作童男身，或作童女身，或作健達縛身，或作阿素洛身，或作緊捺洛身，或作莫呼洛伽身，或作龍身，或作藥叉身，或作羅剎身，或作鳩畔茶身，或作畢舍遮身，或作餓鬼身，或作布怛那身，或作羯吒布怛那身，或作奧闍訶洛鬼身，或作師子身，或作香象身，或作馬身，或作牛身，或作種種禽獸之身，或作剡魔王身，或作地獄卒身，或作地獄諸有情身，現作如是等無量無數異類之身，為諸有情如應說法；隨其所應，安置三乘不退轉位。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛復較量，至心歸依稱名念誦禮拜供養地藏菩薩，求諸所願，最為殊勝。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    假使有人，於其彌勒及妙吉祥并觀自在、普賢之類而為上首，殑伽沙等諸大菩薩摩訶薩所，於百劫中，至心歸依稱名念誦禮拜供養，求諸所願。不如有人，於一食頃，至心歸依稱名念誦禮拜供養地藏菩薩，求諸所願速得滿足。所以者何？地藏菩薩利益安樂一切有情，令諸有情所願滿足。如如意寶，亦如伏藏。如是大士，為欲成熟諸有情故，久修堅固大願大悲，勇猛精進過諸菩薩。是故汝等應當供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛既廣述地藏菩薩不可思議諸功德已，眾會興供。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時十方諸來大眾一切菩薩摩訶薩及諸聲聞天人藥叉健達縛等，皆從座起，隨力所能，各持種種金銀等屑眾寶花香，奉散地藏菩薩摩訶薩；復持種種上妙衣服末尼寶珠真珠花鬘真珠瓔珞金銀寶縷幢旛蓋等，奉上地藏菩薩摩訶薩；復以無量上妙音樂種種讚頌，恭敬供養地藏菩薩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾會既興供已。地藏菩薩轉供世尊，兼說神咒利益一切。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以上悉為序品第一大旨。此品之文，多讚地藏菩薩功德。故挈錄較繁。以下諸品，多從略錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十輪品第二：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩問佛，云何於五濁世能轉佛輪。佛答由本願力，成就十種佛輪，能居此土。即十力也。一一喻如轉輪聖王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無依行品第三：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時會中有大梵天，名曰天藏。問佛禪定讀誦營福等。佛言二種十無依行，若修定者隨有一行，終不能成諸三摩地。世尊復讚修定行者，應受釋梵護世四王轉輪王等讚歎禮拜恭敬承事，奉施百千那庾多供。及說偈頌。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    修定能斷惑，餘業所不能。故修定為尊，智者應供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次明出家破戒，猶能生人十種殊勝思惟，國王大臣不宜非理辱害。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次明五無間罪，四根本罪，謗正法及疑三寶罪，名為極重大罪惡業無依行法，皆非佛之弟子。宜極護持四根本戒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次因尊者優波離問，未來世有惡行苾芻，云何方便呵舉驅擯及以治罰。佛具答之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次因地藏菩薩願救末世，為說末世有十惡輪。謂國王宰官等護惡苾芻，惱害淨眾，即名為旃荼羅。乃至破戒無戒不應辱害，引古羅剎醉象敬重袈裟為證。若能遠離十惡輪者，則得十法增長，離二十過。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天藏復說護國不退輪心神咒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有依行品第四：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛藏菩薩問。既言破戒非佛弟子，云何不許辱害。又他經處處獨讚大乘，今經云何說三乘法，悉皆不許隱沒。佛答十種有情，難得人身。復有十種無依行法差別，有四種僧及四沙門。是故破戒雖非佛子，不應受供。猶有聖賢幢相，不得辱害。三乘並是如來度生方便，雖修大乘不得廢二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次示十有依行，三乘所共。復有十有依行，獨覺大乘所共。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次復廣示大乘無塵垢行輪，無取行輪。隨眾生根說三乘法。戒淨慈悲安樂一切，乃名大乘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    懺悔品第五：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾會聞法，各懺先罪。佛為說十種法，能令菩薩獲得無罪正路法忍。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次明已得法忍，許處王位。或行十善，或信三寶，亦可為王。否則決當墮落。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善業道品第六：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛藏菩薩復問，云何於三乘人法得無過失，乃至菩提行願心無厭足。佛答十善業道即菩薩十輪，廣說因果利益。以下又復斥非勸修。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是故善男子！若不真實希求如是十善業道所證佛果，及不真實下至守護一善業道。乃至命終，而自稱言，我是真實行大乘者，我求無上正等菩提。當知如是補特伽羅，是極虛詐，是大妄語，對十方界佛世尊前誑惑世間，無慚無愧，說空斷見，誘誑愚癡。身壞命終，墮諸惡趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善男子！若但言說及但聽聞，不由修行十善業道，能得菩提般涅槃者。於一劫中，或一念頃，可令十方一切佛土地界微塵算數眾生皆登正覺，入般涅槃。然無是事。所以者何？十善業道是大乘本，是菩提因，是證涅槃堅固梯蹬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善男子！若但發心發誓願力，不由修行十善業道，能得菩提般涅槃者。於一劫中，或一念頃，可令十方一切佛土地界微塵算數眾生皆登正覺，入般涅槃。然無是事。所以者何？十善業道是世出世殊勝果報功德根本。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善男子！若不修行十善業道，設經十方一切佛土微塵數劫，自號大乘，或說或聽或但發心或發誓願，終不能證菩提涅槃，亦不令他脫生死苦。善男子！要由修行十善業道，世間方有諸剎帝利婆羅門等大富貴族。四天王天乃至非想非非想處，或聲聞乘或獨覺乘乃至無上正等菩提，皆由修行十善業道品類差別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是故善男子！若欲速滿無上正等菩提願者，當修如是十善業道以自莊嚴。非住十惡不律儀者，能滿如是無上正等菩提大願。若求速悟大乘境界，速證無上正等菩提，速滿一切善法願者，先應護持十善業道。所以者何？十善業道是能安立一切善法功德根本，是世出世勝果報因。是故應修十善業道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    福田相品第七：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復明菩薩十財施大甲胄輪，十法施大甲胄輪，淨戒大甲胄輪，安忍大甲胄輪，精進大甲胄輪，靜慮大甲胄輪，般若及善巧方便大甲胄輪，大慈大甲胄輪，大悲大甲胄輪，堅固大忍大甲胄輪。故為一切聲聞獨覺作大福田。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    獲益囑累品第八：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾各獲益無量。佛以此法付囑虛空藏菩薩。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善男子！吾今持此地藏十輪大記法門付囑汝手。汝當受持廣令流布。若諸眾生於此法門，有能讀誦思惟其義，為他解說住正行者。汝當為彼守護十法，令於長夜利益安樂。何等為十？一者為彼守護一切財位，令無損乏；二者為彼守護一切怨敵，令不侵害；三者為彼守護，令捨一切邪見邪歸十惡業道；四者為彼守護，令免一切身語謫罰；五者為彼守護，遮斷一切謗毀輕弄；六者為彼守護，令於一切軌範尸羅皆得無犯；七者為彼守護，令悉除滅一切非人、四大乖反、非時老病；八者為彼守護，不遭一切非時非理災橫夭歿；九者為彼守護，命欲終時，得見一切諸佛色像；十者為彼守護，令其終後，往生善趣，利益安樂。善男子！若諸有情，於此法門，有能讀誦思惟其義，為他解說，住正行者。汝當為彼勤加守護如是十法，令於長夜利益安樂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    附：地藏菩薩陀羅尼，一卷，唐慧琳譯，載一切經音義卷第十八中。即是十輪經序品陀羅尼別譯本。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唐慧琳法師云：地藏菩薩陀羅尼，經中本為是古譯。或有音旨不切，用字乖僻。今有自受持梵本，因修音義，依文再譯。識梵文者，請校勘前後二譯，方知疏密。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：此陀羅尼先後共三譯。一載北涼錄十輪經序品中，二載唐譯十輪經序品中，三即今譯別行之本。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     第三章　占察經大旨
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察善惡業報經，二卷，隋外國沙門菩提登譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明蕅益大師云：此經誠末世救病神丹，不可不急流通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卷上，佛在王舍城耆闍崛山中。堅淨信菩薩為末世眾生請問方便。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    堅淨信菩薩言：如佛先說。若我去世，正法滅後，像法向盡，及入末世。如是之時，眾生福薄多諸衰惱，國土數亂災害頻起，種種厄難怖懼逼繞。我諸弟子失其善念，唯長貪瞋嫉妒我慢。設有像似行善法者，但求世間利養名稱以之為主，不能專心修出要法。爾時眾生睹世災亂，心常怯弱，憂畏己身及諸親屬不得衣食充養軀命。以如此等眾多障礙因緣故，於佛法中鈍根少信，得道者極少。乃至漸漸於三乘中信心成就者亦復甚尟。所有修學世間禪定，發諸通業，自知宿命者，次轉無有。如是於後入末法中經久，得道獲信禪定通業等一切全無。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我今為此未來惡世像法向盡，及末法中有微少善根者，請問如來，設何方便，開示化導，令生信心，得除衰惱。以彼眾生遭值惡時，多障礙故，退其善心。於世間出世間因果法中數起疑惑，不能堅心專求善法。如是眾生可愍可救。世尊大慈，一切種智，願興方便而曉喻之，令離疑網，除諸障礙，信得增長，隨於何乘速獲不退。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛令轉問地藏菩薩。并示位高，兼明緣勝。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩發心已來，過無量無邊不可思議阿僧祇劫。久已能度薩婆若海，功德滿足。但依本願自在力故，權巧現化，影應十方。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雖復普遊一切剎土，常起功業。而於五濁惡世，化益偏厚。亦依本願力所熏習故，及因眾生應受化業故也。彼從十一劫來，莊嚴此世界，成熟眾生；是故在斯會中，身相端嚴，威德殊勝，唯除如來無能過者。又於此世界所有化業，唯除遍吉、觀世音等，諸大菩薩皆不能及。以是菩薩本誓願力，速滿眾生一切所求，能滅眾生一切重罪，除諸障礙，現得安隱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又是菩薩名為善安慰說者。所謂巧說深法，能善開導初學發意求大乘者令不怯弱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以如是等因緣，於此世界，眾生渴仰，受化得度。是故我今令彼說之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩為示三種輪相，占察三世善惡業報。兼示懺悔之法。如經廣說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卷下，地藏菩薩復示一實境界，及唯心識觀、真如實觀二種觀法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩又復為善根薄煩惱厚多疑多障者，別示方便。令離障緣，求生淨土。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若人雖學如是信解，而善根業薄未能進趣，諸惡煩惱不得漸伏。其心疑怯，畏墮三惡道生八難處，畏不常值佛菩薩等，不得供養聽受正法，畏菩提行難可成就，有如此疑怖及種種障礙等者，應於一切時一切處，常勤誦念我之名字。若得一心，善根增長，其意猛利。當觀我法身及一切諸佛法身，與己自身體性平等，無二無別，不生不滅，常樂我淨，功德圓滿，是可歸依。又復觀察己身心相，無常苦無我不淨，如幻如化，是可厭離。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若能修學如是觀者，速得增長淨信之心，所有諸障漸漸損減。何以故？此人名為學習聞我名者，亦能學習聞十方諸佛名者。名為學至心禮拜供養我者，亦能學至心禮拜供養十方諸佛者。名為學聞大乘深經者，名為學執持書寫供養恭敬大乘深經者，名為學受持讀誦大乘深經者；名為學遠離邪見於深正義中不墮謗者，名為於究竟甚深第一實義中學信解者；名為能除諸罪障者，名為當得無量功德聚者。此人捨身，終不墮惡道八難之處，還聞正法習信修行。亦能隨願往生他方淨佛國土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，若人欲生他方現在淨國者，應當隨彼世界佛之名字專意誦念，一心不亂，如上觀察者，決定得生彼佛淨國，善根增長速獲不退。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復示三忍四佛以彰圓位。及善巧說法安慰怯弱，離相違過。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩說法已，佛囑付受持。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時佛告諸大眾言。汝等各各應當受持此法門，隨所住處廣令流布。所以者何？如此法門甚為難值，能大利益。若人得聞彼地藏菩薩摩訶薩名號及信其所說者，當知是人速能得離一切所有諸障礙事，疾至無上道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    於是大眾皆同發言，我當受持，流布世間。不敢令忘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     第四章　本願經大旨
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經，二卷，流通本作三卷，唐于闐國沙門實叉難陀譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    忉利天宮神通品第一：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛在忉利天，為母說法。十方諸佛菩薩集會讚歎。如來含笑，放光明雲，出微妙音。十方天龍鬼神亦皆集會。佛為文殊菩薩說地藏菩薩往因。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    分身集會品第二：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十方地獄處分身地藏菩薩，與諸受化眾生來見世尊。世尊摩頂付囑。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝觀吾累劫勤苦，度脫如是等難化剛強罪苦眾生。其有未調伏者，隨業報應，若墮惡趣受大苦時，汝當憶吾在忉利天宮慇懃付囑，令娑婆世界至彌勒出世已來眾生，悉使解脫，永離諸苦，遇佛授記。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀眾生業緣品第三：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩耶夫人問業報所感惡趣。地藏菩薩略答五無間事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閻浮眾生業感品第四：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    定自在王菩薩更問往因，佛又略說二事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四天王請問菩薩大願方便，佛述其所說報應之法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地獄名號品第五：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    普賢菩薩問，地藏菩薩答。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來讚歎品第六：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛放身光，出大音聲，讚歎地藏菩薩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    普廣菩薩請問利益。佛為說供像讀經持名等，分別答之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    利益存亡品第七：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩白佛，普勸眾生斷惡修善。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大辨長者請問薦亡功德，地藏菩薩為說七分獲一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閻羅王眾讚歎品第八：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鬼王與閻羅天子，承佛菩薩神力，俱詣忉利，請問眾生不依善道之故。佛以如迷路人喻之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次有惡毒鬼王、主命鬼王各發善願。佛讚印之，并授主命道記。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    稱佛名號品第九：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩為利眾生，演說過去諸佛名號功德。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    校量布施功德緣品第十：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩請問，佛分別答。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地神護法品第十一：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    堅牢地神明供像十利。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    見聞利益品第十二：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛放頂光，妙音稱讚地藏菩薩。觀世音菩薩請問不思議事。佛為說供像持名等，分別答之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    囑累人天品第十三：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛又摩地藏菩薩頂，以諸眾生付囑令度。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏！地藏！記吾今日，在忉利天中，於百千萬億不可說不可說一切諸佛菩薩天龍八部大會之中，再以人天諸眾生等，未出三界在火宅中者，付囑於汝。無令是諸眾生墮惡趣中一日一夜，何況更落五無間及阿鼻地獄，動經千萬億劫無有出期。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏！是南閻浮提眾生志性無定，習惡者多。縱發善心，須臾即退；若遇惡緣念念增長。以是之故，吾分是形百千億化度，隨其根性而度脫之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏。吾今慇懃以人天眾付囑於汝。未來之世，若有天人及善男子善女人，於佛法中種少善根，一毛一塵一沙一渧，汝以道力擁護是人，漸修無上，勿令退失。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次地藏。未來世中，若天若人，隨業報應落在惡趣，臨墮趣中，或至門首。是諸眾生若能念得一佛一菩薩名，一句一偈大乘經典。是諸眾生，汝以神力方便救拔，於是人所，現無邊身，為碎地獄，遣令生天受勝妙樂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時世尊而說偈言：現在未來天人眾，吾今慇懃付囑汝。以大神通方便度，勿令墮在諸惡趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次為虛空藏菩薩說見像聞經二十八益，又說七益。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    附：佛說地藏菩薩發心因緣十王經，一卷，唐藏川述。載日本續藏經中。乃是人造偽經，不宜流通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     第五章　法身讚及儀軌大旨并滅定業真言
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    百千頌大集經地藏菩薩請問法身讚，一卷，唐不空譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    讚法身、法界、菩提、涅槃、十地、等覺、妙覺功德，皆五言偈。最後有七言一偈。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若有相應顯此理，唯身以慧作分析。彼人生於淨蓮華，聞法所說無量壽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩儀軌，一卷，唐天竺輸婆迦羅此云善無畏譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛在佉羅提耶山，地藏菩薩騰空說咒。次說畫像法等。復說成就法中云，若念滅罪生善，生（或作捨）身後生極樂。以草護摩三萬遍等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩滅定業真言，載于宋蒙山甘露法師不動集，蒙山施食儀中。未審出何經。後賢幸為考證焉。咒云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唵，缽囉末鄰（有本作寧）陀寧，娑婆訶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     第六章　他經流傳
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛三昧經，二卷，出北涼錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    總持品第八，地藏菩薩白佛問答，廣為分別無生之義，以決眾疑。經文甚廣，須者尋之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其後眾疑既決。地藏菩薩知眾心已，而為說偈。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我知眾心疑，所以殷固問。如來大慈善，分別無有餘。是諸二眾等，皆悉得明了。我今於了處，普化諸眾生。如佛之大悲，不捨於本願。故於一子地，而住於煩惱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來復告大眾，廣說持經持名功德。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是菩薩者，不可思議，恆以大慈拔眾生苦。若有眾生持是經法，持是菩薩名，即不墮於惡趣，一切障難皆悉除滅。若有眾生持此經者，無餘雜念，專念是經，如法修習。爾時菩薩常作化身而為說法，擁護是人終不暫捨，令是人等速得阿耨多羅三藐三菩提。汝等菩薩，若化眾生，皆令修習如是大乘決定了義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明圓澄法師註云：偈云不捨本願，而菩薩之願云：眾生度盡方證菩提，地獄未空終不成佛。以其誓願不可思議，慈悲不可思議，拔眾生苦，而眾生不可不知報恩也。若欲報恩者無他，若持此經，若持菩薩名，非惟知恩報本。抑且廣獲自利，不墮惡道，滅障除罪也。汝等現前菩薩，有二種緣：一者，當學地藏菩薩大慈普護；二者，常教眾生修習如是經典。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大集須彌藏經，二卷，今合部大集經卷五十七、五十八須彌藏分，高齊烏萇國那連提耶舍共法智譯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩禪品第二：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛說菩薩不墮二乘定聚，如實觀察，得一切法無語言空三昧。如地藏菩薩，於此三昧到自在彼岸，能利益一切眾生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以下經文，廣說地藏菩薩入定利生之事。經文甚廣，今為略舉。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    或令諸眾生所須資生之具，如飲食衣服臥具園宅等，一切可愛色聲香味觸等，悉皆充足；
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    或令諸眾生風黃疸等分之病，乃至貪瞋癡等煩惱諸病，如是身心病苦，悉皆除滅；
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    或令三惡道苦，及寒熱、怨憎會、愛別離、求不得諸苦，悉皆除滅；令諸眾生離一切苦惱及不善法，成就一切善法，慈心相向，乃至令諸眾生於第一義諦心善安住。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    滅非時風雨品第三：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    功德天為地藏菩薩述其往昔誓願。復求地藏菩薩起悲愍心。地藏菩薩令其請佛演說水風摩尼宮陀羅尼。說已，大地震動。地藏菩薩亦說磨刀大陀羅尼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩說陀羅尼已。世尊廣讚地藏菩薩陀羅尼功德。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善哉！善哉！善男子！汝今能為一切眾生如大妙藥，能滅一切眾生苦惱，能施一切眾生樂具，成就大悲；乃至以此陀羅尼力故，令我三寶種及以法眼得久住世；使此愚闇薄福、我慢所壞者，不修善根惡剎利及諸宰相，於我如是百千萬億阿僧祇劫精勤苦行所集之法，不滅不壞；比丘比丘尼優婆塞優婆夷無有惱亂，以無惱故，諸天不忿；天不忿故，一切眾生悉皆獲得如上樂具。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陀羅尼品第四：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩復說幢杖大陀羅尼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛說羅摩伽經（晉唐二譯），華嚴經（貞元譯），華嚴經普賢行願品（貞元譯），華嚴十地經，大乘本生心地觀經，佛說八大菩薩經等，皆列有地藏菩薩之名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    秘密部中，常有禮誦供養地藏菩薩之文。今舉其例：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛說大輪金剛總持陀羅尼經，說念誦南無地藏菩薩摩訶薩等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    焰羅王供行法次第，說一心奉請地藏菩薩摩訶薩等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    勝軍不動明王四十八使者秘密成就儀軌，說第二十三火羅諸天王是地藏菩薩所變身等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大毗盧遮那成佛神變加持經成就儀軌，載地藏菩薩真言。又有偈頌。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    北方地藏尊，其座極巧嚴，身處於燄胎，雜寶莊嚴地，綺錯互相間，四寶為蓮華，聖者所安住，金剛不可壞，行境界三昧，及與大名稱，無量諸眷屬等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以上所列，皆此方大藏未收，近自日本傳來者，為略舉之。已外尚多，若欲具知者，披藏檢尋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又在密教，其密號為悲願金剛，或稱與願金剛。在金剛界示現南方寶生如來之幢菩薩。在胎藏界則為地藏院中九尊之中尊地藏薩埵也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    附：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓮華三昧經，說六地藏菩薩，及勝軍地藏菩薩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    延命地藏經，說延命地藏菩薩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩念誦儀軌，說地藏菩薩六使者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此三經，皆日本台密一派所傳，疑似偽經，今不寫錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又有日本古傳種種杜撰之說，今亦不錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     第七章　諸家章疏
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大乘大集地藏十輪經解，明蕅益大師擬撰未就。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察善惡業報經玄義，一卷，明蕅益大師述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察善惡業報經疏，二卷，同上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明蕅益大師占察善惡業報經疏自跋。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    憶辛未冬，寓北天目。有溫陵徐雨海居士，法名弘鎧，向予說此占察妙典，予乃倩人特往雲棲請得書本。一展讀之，悲欣交集。癸酉冬日，寓金庭西湖寺，依經立懺。乙亥夏初，寓武水智月庵，講演分科。是時即有作疏之願。病冗交沓，弗克如願。屈指十五年來，梵網佛頂唯識法華皆已註釋，獨此夙願尚未填還，亦可歎也。今庚寅年，閱世已及五十二歲，百念灰盡。偶有同志數人，仍來結夏北天目之藏堂，究心毗尼。予念末世欲得淨戒，捨此占察輪相之法，更無別途。爰命筆於六月朔日，成稿于十有四日。輸一滴以益大海，捧一塵而培須彌。雖無補于高深，庶善鑽于乳酪。公我同志，共享醍醐。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經疏，明蕅益大師擬撰未就。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經科文，一卷，清靈乘撰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經綸貫，一卷，同上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經科注，六卷，同上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經開蒙，三卷，清品玵集，依科注抄集而成。紊亂糅雜，無足流通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經演孝疏，三卷，清知性述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願經白話解，未就，清胡宅梵述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     第八章　諸家懺儀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    讚禮地藏菩薩懺願儀，一卷，明蕅益大師述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明蕅益大師讚禮地藏菩薩懺願儀後自序。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大法久湮，人多謬解。執大謗小，舉世皆然。然地獄眾苦已隨其後，瘖啞餘報復更難窮。故地藏慈尊，大集會中，現聲聞相。世尊廣歎勝德。且較云：假於彌勒、妙吉祥、觀自在、普賢，殑伽沙等大菩薩所，百劫至心歸依稱念禮供求諸所願，不如一食頃，歸依稱念禮供地藏菩薩，以久修堅固，大願大悲，勇猛精進，過諸菩薩故也。蓋末世駕言大乘甚易，躬行僧行實難。寧知廢小談大，并大亦非。悟大用小，即小本勝。故法華誡弘經者，必依四安樂行。涅槃極談常住佛性，尤扶戒律。大士功德獨盛，得非亦在此乎。智旭深憾夙生惡習，少年力詆三寶，造無間罪。賴善根未殞，得聞本願尊經，知出世大孝，乃轉邪見而生正信。仍以謗法餘業，辛勤修證，不登法忍。每展讀大士三經，輒不禁涕泗橫流。悲昔日之無知，感大士之拯拔也。因念濁智流轉之日，同此過者不少。敬宗十輪并本願占察二典，述此儀法。庶幾共滌先愆，剋求後果，不終為無依行乎。未登無生正位，皆可修之。無論初心久學也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    清印光法師讚禮地藏菩薩懺願儀重刻序。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心體本淨，因根塵而濁念斯興。佛性常存，由迷背而凡情孔熾。于是承寂照之力，反作昏動之緣。于常住之中，妄受生死之苦。執著五陰，不知畢竟皆空。障蔽一心，曷了本不可得。耽染六塵之幻境，墜墮三惡之苦途。縱經微塵劫數，莫出六道輪迴。故我世尊特垂哀愍，因地藏菩薩之問，說十力佛法之輪。摧碾煩惑，成就道器。由茲棄捨惡法，斷除一切無依行，修持善法，具足一切有依行。然欲得無生法忍，須懺宿世愆尤。若能不著五陰，自可圓證三身。外承佛力法力菩薩誓願力，內仗誠力悔力自性功德力。故得彌空罪霧，徹底消滅；本有性天，全體顯現。是知十輪、本願、占察三經，同由地藏大悲願力，令末世孤露無依眾生，悉皆得大恃怙也。蕅益大師已證法身，乘願再來。初現闡提之跡，後為如來之使。一生行解，事理圓融。畢世著述，性修雙備。欲令濁智成淨智，依三經而製懺儀。冀使凡心作佛心，即十輪而明讚悔。寶鏡既磨，光明自發。摩尼既濯，珍寶斯雨。誠可謂反本還元之妙法，即心作佛之達道也。弘一上人宿欽大師著述，特為刻板用廣流通。俾有志于滅幻妄之惑業，證本有之真心，上續如來之慧命，下作末世之典型者，咸得受持云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察善惡業報經行法，一卷，明蕅益大師集。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明蕅益大師占察善惡業報經行法，分為六門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第一緣起。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫諸佛菩薩愍念群迷，不啻如母憶子。故種種方便，教出苦輪。而眾生不了業報因緣，罔知斷惡修善。淨信日微，五濁增盛。由此劇苦機感，倍關無緣慈應。爰有當機名堅淨信，諮請世尊曲垂悲救。佛乃廣歎地藏功德，令其建立方便。於是以三種輪相示善惡差別；以二種觀道，歸一實境界。仍誡業重之人，不得先修定慧，應依懺法，得清淨已，然後修習二觀，剋獲無難。此誠末世對症之神劑，而方便中之殊勝方便也。予悲障深，丁茲法亂，律教禪宗淆訛匪一。幸逢斯典，開我迷雲，理觀事儀昭然可踐。竊以諸懺十科行法，詳略稍殊。一一鬮陳，纖疑始決。罔敢師心，迺述緣起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第二勸修。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若佛弟子，欲修出世正法者，欲現在無諸障緣者，欲除滅五逆十惡無間重業者，欲求資生眾具皆得充饒者，欲令重難輕遮皆得消滅者，欲得優婆塞沙彌比丘清淨律儀者，欲得菩薩三聚淨戒者，欲獲諸禪三昧者，欲獲無相智慧者，欲求現證三乘果位者，欲隨意往生淨佛國土者，欲悟無生法忍圓滿證入一實境界者，皆應受持修行此懺悔法。何以故？此是釋迦如來格外弘慈，地藏菩薩稱機悲願。無苦不拔，無樂不與。依此修行，淨信堅固。如經廣明，所宜諦信。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以下四門，行法中廣明。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上列二種懺儀，最為完善。懺願儀多依十輪，行法專宗占察。後之學者，隨己所樂，勉力行之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    慈悲地藏菩薩懺法，三卷，此書繁雜，未能適用。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本願懺儀，一卷，清乘戒集。此書簡明，尚未完善。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     第九章　諸家讚述
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    自古迄今，諸家撰錄之中讚述地藏菩薩者甚多，或有別編一卷專述地藏菩薩靈感等事。今以匆促未及遍檢，唯就所憶及者依時代先後略錄如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天台宗諸撰述中，常引占察經文。占察經，漸次作佛有四種。蕅益大師謂，天台六即蓋本諸此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唐南山律祖四分律行事鈔等，常引十輪經文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唐賢首國師華嚴經傳記，述地藏菩薩靈感。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文明元年。京師人，姓王，失其名。既無戒行，曾不修善。因患致死。被二人引至地獄門前，見有一僧，云是地藏菩薩。乃教王氏誦一行偈。其文云：若人欲求知，三世一切佛，應當如是觀，心造諸如來。菩薩既授經文，謂之云：誦得此偈，能排地獄。王氏盡誦，遂入見閻羅王。王問此人有何功德。答云唯受持一四句偈，具如上說。王遂放免。當誦此偈時，聲所及處，受苦人皆得解脫。王氏三日始蘇，憶持此偈，向諸沙門說之。參驗偈文，方知是晉譯華嚴經第十二卷夜摩天宮無量諸菩薩雲集說法品。王氏自向空觀寺僧定法師說云然也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唐清涼國師釋華嚴經十迴向品初章代苦救護，亦讚歎地藏菩薩。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    由菩薩初修正願，為生受苦。至究竟位，願成自在，常在惡趣，救代眾生，如地藏菩薩等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋高僧傳神僧傳載。唐永徽時。新羅國王族，姓金，名喬覺。至中國，居九華山。靈蹟甚多，具載傳中。相傳是地藏菩薩垂跡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩像靈驗記，一卷，宋常謹集，載日本續藏經中。今編入地藏菩薩本跡靈感錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明蓮池大師為比丘性安撰地藏菩薩本願經跋。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏經譯於唐實叉難陀。而時本譯人為法燈法炬，不著世代，不載里族，於藏無所考。雖小異大同，理固無傷。而覈實傳信，必應有據。乃比丘性安者，承先志刻唐譯易之。或謂是經，諄諄乎眾生因果地獄名相，無復玄論，不足新世耳目，惡用是訂正為。噫。布帛菽粟平時不如明珠，凶年則為至寶。救末法之凶年，是經其可少耶。若夫眾生度盡方證菩提，地獄未空誓不成佛。探玄上士，試終身味之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈峰讚地藏菩薩別集，一卷，明蕅益大師撰，清演音集。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蕅益大師少年在俗常謗佛法，後聞地藏菩薩本願，乃發出世之心。故其一生盡力宏揚讚歎地藏菩薩。余見靈峰宗論中，讚地藏文甚多，因挈錄之，輯為一卷，名曰靈峰讚地藏菩薩別集。今附錄之，以廣法益。是書分為五門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （一）關於十輪經者
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    讚禮地藏菩薩懺願儀後自序。文見前第八章。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （二）關於占察經者
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察善惡業報經疏自跋。文見前第七章。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    刻占察行法助緣疏。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    易曰：積善之家必有餘慶，積不善之家必有餘殃。書曰：惠迪吉，從逆凶，惟影響；作善降之百祥，作惡降之百殃。因果報應之說，未嘗不彰明較著於世間也。但儒就現世論，未足盡愚者之疑情。自釋典入支那，備明三世果報，益覺南宮所悟及孔子尚德之稱，事理不誣。然三藏權詮，祇明因緣生法，未直明因緣無性，故云佛能轉一切業，不能轉定業。逮大乘會中，始廣明格外深慈，建勝異方便，依萬法唯心、緣生無性之理，設取相、無生二懺以通作法之窮。然後罪無大小，障無淺深，依教行持，悉堪消滅。如赫日當空，霜露頓收也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    昧者謂重罪許懺，開造罪門。蓋不惟罔識佛菩薩之弘慈，亦豈知儒者之了義。孔子云：過而不改，是謂過矣；憂悔吝者存乎介，震無咎者存乎悔，蓋明示人以自新之端矣。夫罪有重輕，事非一概。世法不能治，佛法治之；作法不能治，取相治之；取相不能治，無生治之。則究竟離苦解脫之法，不得不歸功佛門，又不得不歸功觀音、地藏諸大士也。觀音應十方世界，尤於五濁有緣。地藏遊五濁娑婆，尤於三塗悲重。如父母等愛諸子，而於幼者及無能者尤所鍾情。此占察善惡業報經，誠末世多障者之第一津梁也。堅淨信菩薩殷勤致請，釋迦牟尼佛珍重付囑。三根普利，四悉咸周；無障不除，無疑不破。三種輪相全依理以成事，故可即事達理；二種觀道全即事而入理，未嘗執理廢事。又復詳陳懺法，即取相即無生，初無歧指；開示稱名，觀法身觀己身，頓同一致。乃至善安慰說，種種巧便不違實理。此二卷經，已收括一代時教之大綱，提挈性相禪宗之要領，曲盡佛祖為人之婆心矣。予依經立懺。程用九居士捐資，并募善信助成之。此正欲立立人、欲達達人之極致也。誰謂學佛非儒者分內事哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    與沈甫受、甫敦書。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察行法，蒙昆玉梓梵冊。而不肖屢結壇，俱不獲清淨輪相。此可信天下後世耶。今誓作背水陣，掩死關禮之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    與聖可書。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不肖三業罪過不少，雜亂垢心豈致清淨輪相。爰發慚愧，退作但三歸人；誓不為師作範，誓不受人禮拜，誓不出山。誓得清淨輪相，不論百日千日六年九年，畢死為期。辭嘉興事竟，嗣當辭留都事也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    與了因及一切緇素書。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋儒云：才過德者不祥，名過實者有殃，文過質者莫之與長。旭一人犯此三病，無怪久滯凡地，不登聖階也。旭十二三時，因任道學而謗三寶，此應墮無間獄，彌陀四十八願所不收。善根未殞，密承觀音、地藏二大士力，轉疑得信，轉邪歸正。二十年來力弘正法，冀消謗法之罪。柰煩惱深厚，於諸戒品說不能行。癸酉中元拈鬮，退作菩薩沙彌。蓋以為今比丘則有餘，為古沙彌則不足，寧捨有餘企不足也。夙障深重，病魔相纏，從此為九華之隱，以為可終身矣。半年餘，又漸流布。浸假而新安而閩地而苕城，檇李留都，虛名益盛，實德益荒。今夏感兩番奇疾，求死不得。平日慧解雖了了，實不曾得大受用。且如占察行法一書，細玩精思，方敢遵古式述成。仔細簡點，並無違背經宗。乃西湖禮四七不得清淨輪相，去年禮二七不得，今入山禮一七又一日仍不得。禮懺時，煩惱習氣現起更覺異常。故發決定心，盡捨菩薩沙彌所有淨戒，作一但三歸弟子。待了因進山，作千日關房，邀佛菩薩慈悲拔濟。不然者，寧粉此骨於關中矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛菩薩上座懺願文。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上略）曾聞造像功德，最能滅罪除愆。禮拜懺摩，實可洗心滌慮。爰發虔誠，集資改造一佛二菩薩像。仍發誓願，恆禮占察行法，不論年月，耑祈純善輪相。眾生雖垢重，諸佛不厭捨。必以大慈悲，哀愍度脫我。使我從今以後，心無掉舉，身得輕安。護口過而勿出綺語惡言，淨意地而不起雜思欲覺。速得清淨三輪，克臻自他二利。普化眾生，同生淨土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    贈石淙掩關禮懺占輪相序。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上略）曩覺比丘多慚，退為求寂。今更愧沙彌真義，僅稱但三歸矣。敢更以空言贈人。然竊玩占察善惡業報一經，原屬釋迦大聖徹底悲心，地藏菩薩格外方便。三種輪相，巧示業報因緣，無疑不決。二種觀道，深明進趣方便，大乘可登。以五悔稱名為發軔先容，以一實境界為平等歸趣。夫五悔者敵體反世情者也，二觀者敵體反妄想計著者也。懺悔發露，永斷相續，滅業障。勸請說法，滅魔障。隨喜功德，滅嫉妒障。善巧回向，滅著有障。發堅固願，滅退忘障。唯心識觀，先知外境本虛皆心所現，次達內心如幻了無真實。真如實觀，深達若境若心統惟法性，法性不生不滅，故諸法皆當體不生不滅。如千漚萬波統惟溼性，千器萬像統惟金性。五悔翻破無始事障，二觀翻破無始理障。二障既淨，成真應二身，三聚淨戒一念圓發。而三輪清淨之相，特表示取信，以顯住持僧寶絕仍可續。孟軻所謂豪傑之士無文王猶興，聞而知之不異見而知之云爾。嗟乎。予能知占察大旨依經立懺，而未能自得輪相，人誰信之。此實說藥不服，咎不在藥也。良方良藥昭昭具在，地藏菩薩決不我欺。我已知不服之咎，誓將服之。而石淙法友先得我心，亦將掩關以祈清淨。願各努力，日夜塗抹。并慎藥忌，避風寒。他日紹舍那真胤，靈峰片石當與靈鷲第一峰同時點首矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    祖堂結大悲壇懺文。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上略）智旭於四十六歲，自反多愧，退作但三歸人。勤禮千佛萬佛及占察行法。幸蒙諸佛菩薩大慈大悲，於今年正月元旦，錫以清淨輪相。稍自慰安。（下略。案：大師於癸酉三十五歲七月十五日退為菩薩沙彌，遂發心禮占察懺法。甲申四十六歲，退為但三歸人。乙酉四十七歲正月元旦，乃獲清淨輪相，得比丘戒。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察行法願文。（案：此文為大師既獲清淨相後一年丙戌所作。）文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歸命慈威無等尊，拔苦與樂真出要，定力能除三劫災，救世真士垂悲拯。弟子智旭痛念劫濁難逃，刀兵競起。雖云同分妄見，實非無因誤招。往業莫追，來事可諫。爰偕同志某等（十人）各捐淨資，營修供養。三日方便，七日正修。如法結清淨壇，頂禮占察行法。六時行道，五悔鍊心。哀籲同體大悲，懇乞無緣拔濟。伏念眾生障垢雖至重至深，三寶洪慈終不厭不捨。苟一念知改過，必隨許以自新。況釋迦本師勇猛稱最，地藏大士誓願無忘。子幼弱父愛偏強，兒不肖母憐益甚。憫茲匍匐入井之愚，賜以身手衣褯之用。俾毫光照處，消兵戈為瑞日祥雲。法雨霑時，轉邪櫱為道芽靈種。所願風調雨順，國泰民安。正教流通，魔邪竄絕。次祈比丘智旭身無病苦，心脫結纏。定與慧而等持，戒並乘而悉淨。期主某法社雖復三年，攝護願如一日。某等各各真為生死，發菩提心。剋除習氣，臻修法門。三學圓成，二嚴克備。續佛慧命，普利人天。又祈外壇隨喜緇素，悟知一實，開顯三因。二觀圓修，三忍圓證。又祈外護助緣，廣及法界含識，若見若聞，若不聞見，等植良因，均霑勝益。又祈江北江南乃至震旦域內，近日遭兵難者，種種債負消除，一一怨嫌解釋。脫幽冥之劇苦，胎蓮萼以超昇。恭干法界三寶地藏聖師，真實證知，真實攝受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    化持地藏菩薩名號緣起。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吾人最切要者，莫若自心。世間善明心要者，莫若佛法。然佛法非僧不傳，僧寶非戒不立。戒也者，其佛法綱維，明心要徑乎。慨自正教日替，習俗移人。髡首染衣，不知比丘戒為何事。一二弘律學者，世諦流布，開遮持犯，茫無所曉。況增上威儀，增上淨行，增上波羅提木叉乎。又況依四念處行道，增心增慧，以成三聚五支者乎。嗟！嗟！三聚五支不明，謂大乘僧寶，吾不信也。僧既有名無義，謂傳持佛法明了自心，吾尤不信也。堅淨信菩薩憫之，以問釋尊。釋尊倍憫之，委責地藏大士。大士更深憫之，爰說占察善惡業報經。經云：惡業多厚者，不得即學定慧，當先修懺法。所以者何？此人宿習惡心猛利，現在必多造惡毀犯重禁。若不懺淨而修定慧，則多障礙，不能剋獲。或失心錯亂，或外邪所惱，或納受邪法增長惡見。故先修懺悔。若戒根清淨及宿世重罪得微薄者，則離諸障。又云：雖學信解修唯心識觀、真如實觀，而善根業薄未能進趨，諸惡煩惱不得漸伏，其心疑怯怖畏及種種障礙，應一切時處，常勤誦念我之名字。若得一心，善根增長，其意猛利。當觀我及諸佛法身與己自身體性平等，無二無別，不生不滅，常樂我淨，功德圓滿，是可歸依。又觀自身心相，無常苦無我不淨，如幻如化，是可厭離。如是觀者，速得增長淨信之心，所有諸障漸漸損減。此人名為學習聞我名者。若雜亂垢心誦我名字，不名為聞。以不能生決定信解，但獲世間善報，不得廣大深妙利益。（案已上九行餘皆撮引經文）嗟嗟。由此觀之。戒不清淨，二觀決不易修；二觀不修，一實何由證契。而欲戒根清淨，捨懺悔持名豈更有方便哉！且持名一法，自其淺近言之，愚夫愚婦孰不能矢口。自其深遠言之，不達法身平等，雜亂垢心不得名為聞矣。故知以二觀為指南，能修二觀方為聞菩薩名。以聞名為方便，真實持名便是圓攝二觀。故名聞障淨，障淨戒得，戒得定慧發生，定慧而一，實證入矣，明心見性，是真僧寶，真傳佛法。吾輩生末葉，聞此真法，宜如何努力以自勉也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （三）關於本願經者
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    警心居士持地藏本願經兼勸人序。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    惟聖罔念作狂，惟狂克念作聖，此危微的傳也。佛法亦爾，一念迷，常寂光土便成阿鼻地獄；一念悟，阿鼻地獄便是常寂光土。所以地藏本願，直與華嚴同一血脈。試觀華嚴世界即空即假即中不可思議，地獄眾苦亦即空即假即中不可思議；華嚴明自心本具之淨土令人知歸，地藏明自心本具之苦輪令人知避；一歸一避，旨趣永殊；而歸亦唯心，避亦唯心，心外決無別法。儒所謂道二，仁與不仁而已。危乎微乎。善利分舜蹠之關，去存為人禽之別。熟讀本願經，不思自覺覺他，出地獄歸華藏者，必不仁之甚者也。警心居士憫之，遂畢世受持，兼以勸人。予謂適發此心，地獄苦輪便當頓息。歡喜為序，代法界眾生普勸云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九華芙蓉閣建華嚴期疏。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    予每謂地藏本願一經，當與八十一卷華嚴並參。華嚴明佛境界，稱性不可思議；本願明地獄境界，亦稱性不可思議；一則順性而修，享不思議法性之樂；一則逆性而修，受不思議法性之苦；順逆雖殊，全性起修、全修在性，一也。一念迷佛界不思議性，則常寂光土應念化成刀山劍樹爐炭鑊湯；一念悟地獄不思議性，則泥犁苦具應念化成普光明殿寂滅道場；迷悟雖殊，性德無增無減又一也。然性德雖無增減，非逆順不屬迷悟；而迷之為九界逆修，遂感分段變易二死苦報；悟之為佛界順修，遂成菩提涅槃二種轉依；迷為三惑，悟為三智。逆修為十惡五逆，順修為六度萬行。生死為三界四相，轉依為三身四德。苦即法身，惑即般若，業即解脫。諺謂推人扶人只是一手，讚人毀人只是一口。大佛頂謂如水成冰，冰還成水。詎不信然。然則芙蓉九朵，信可與華嚴九會同其表法；豈謂地藏本願經僅談地獄因果事相而已。況華藏世界安住大蓮華中，如來成道亦坐寶蓮華。而優缽羅波頭摩等地獄亦復名青蓮華赤蓮華。可見一名一喻一事一法，皆悉具足十界；在當人迷悟順逆何如耳。不思議法性，體非群相，不礙諸相發揮，又奚間於地獄及寂光哉。願諸開士率諸檀越，即以此為順修因緣，開發正悟。則鐵圍兩山，即是金剛菩提道場。無令火燄幻作金蓮，斯大妙矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （四）關於滅定業真言者
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    化持滅定業真言一世界數莊嚴地藏聖像疏。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋迦佛謂定業不可救，所以寒造罪之心。地藏菩薩說滅定業真言，所以慰窮途之客。旭少習東魯，每謗西乾。承觀音大士感觸攝受。後聞地藏本願尊經，始發大心，誓空九界。今得與僧倫，染神乘戒，皆慈願冥加，不可誣也。爰念娑婆弊惡，惑業苦三，如惡叉聚；無上醍醐，悉成毒藥。持律者唯事衣缽，作犯止持茫無所曉；習教者唯事口耳，禪那理觀瞀無所得；參宗者流入機境，播弄精魂，心佛真源毫無親證；淨土一門稍切時機，亦苦多成退托，未合不思議大乘。良由業重障深，濁智流轉。雖有聖者，末如何也。唯地藏慈尊悲深願重，專愍剛強，尚能轉我當年殷厚邪心，使得正信出家；豈難轉大地眾生無知過犯，使歸真際乎。故於三寶前發心，欲造萬佛銅殿，中供大士，永鎮九華。爰受一食法，結百日壇，持滅定業真言五百萬。又化大心緇素或持十萬或百千萬，共成十萬萬，表三千大千世界數。以其總數，供大士像中，作盡未來廣化十方左券云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宗論卷一中，有續持回向偈，補總持疏，滅定業咒壇懺願文，及其他願文中附言持滅定業咒者，今悉闕略未錄。欲廣覽者，幸披尋焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答黃稚谷問，二則。（原問附）文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛不能滅定業，地藏菩薩胡為有滅定業真言耶？且既達本來罪福皆空，又何謂耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：業之與報，皆是自心現量。心空一切皆空，心假一切皆假，心中一切皆中。特凡夫不達能造所造，能受所受，當體三德秘藏；而以殷重倒心，作殷重惡業，必招殷重苦報，名為定業。彼心既定不可挽回，大覺亦不能即令消滅。故大慈悲巧設方便，令地藏大士說咒勸持，即是轉其定心漸使消滅也。是故菩薩功能，全是佛之功能；佛既不居，菩薩亦不居，究竟只在當人一念信受持咒之心耳；此正所謂既達本來罪福皆空之旨，原非撥無因果；以罪福因果當體即空，亦復即假即中；迷則滅與不滅俱非達本，達則滅與不滅總不礙空也。古人云：如何是本來空？業障是。如何是業障？本來空是。透此二語，便出野狐窠臼矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    進問：畢竟佛何不自說？所謂佛不能滅，尚有疑在。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：釋此須知三義：一、諸佛說法，必係四悉因緣。有聞佛說而歡喜生善滅惡入理者，佛即自說，如棱嚴尊勝諸咒皆滅定業也。有聞菩薩說而歡喜生善滅惡入理者，須菩薩說，如此咒及大悲等咒是也。二、罪不自滅，不他滅，不共滅，不無因滅。而有時唯說自滅，云心空業空。有時唯說他滅，云佛菩薩力。有時說須共滅，雙舉內因外緣。有時說無因滅，云非自非他。皆四悉因緣，否則便成四謗也。三、不能滅，約三藏跡佛。能滅指圓教因人，如華嚴云，初發心時已勝牟尼，亦其例也。知此三義，一切法無不通達。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （五）雜著
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九華地藏塔前願文。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    稽首慈悲大願王，本源心地如來藏，善安慰說真救世，現聲聞相護法者。願承本誓度眾生，鑒我微忱垂加護。智旭夙造深殃，丁茲末世。雖受戒品，輕犯多端。雖習禪思，麤惑不斷。讀誦大乘，僅開義解。稱念名號，未入三摩。外睹魔黨縱橫，痛心疾首，內見煩惱紛動，愧地慚天。復由惡業，備受病苦。痛娑婆之弊惡，歎沈溺之無端。由是扶病入山，求哀大士。矢菩提於永劫，付身命於浮雲。臂香六炷：三炷，供忉利勝會化身無數，大集勝會現聲聞相，六根聚會善巧說法地藏菩薩摩訶薩。一炷，悔三業重失，生來殺業婬機謗三寶罪口過惡念，乃至舊歲染疾後種種不盡如法，如是等願盡消除。一炷，為求四願，律儀清淨，斷惑證真，長康無病，廣作福事。一炷，為決疑網，若先禮懺求淨律儀，若先習禪斷除煩惑，若先閱藏以開慧解，若先立行以廣福緣。唯願救世真士，大智開士，一切知見者，於諸眾生得不忘念者，必垂哀鑒開我迷雲。我復於大慈悲父前，瀝血銘心作如是願。如一眾生未成佛，終不先自取泥洹。儻夙業因緣牽入惡道，願菩薩弘慈常覺悟我，使我念念憶菩提心，令菩提心相續不斷。若夙障稍輕，願大士威神令我早成念佛三昧，決生阿彌陀佛世界，乘本願力無邊剎海化度有情，盡未來際無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    化鐵地藏疏。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    洪鐘具無邊音性，一擊而頓徹鐵圍。地藏圓同體大悲，瞻禮而頓蒙與拔。幽冥之覺悟可期，現在之障緣宜轉。靈峰心懷禮公既已鑄鐘打鐘，復思是像作像。雖丹青刻畫，咸皆性同虛空。而鍊就純鋼，可表堅固不壞。四德非塵，藉一塵而圓顯。三身無像，即影像以妙彰。寄語高賢，共行檀施。助鐵者如正因心發，法身妙果可登。助炭者如了因心發，般若光明可悟。助食用者如緣因心發，解脫神通可基。從大士而發其心，正是全性起修。由眾信而成此像，正是全修在性。如是事如是理，如是因如是果，真語實語，諦思諦行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九華山海燈油疏。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劫初人有身光，不假日月。身光漸減，日月出生。而日月有時不照，則繼以膏火。此膏火功德，不惟等於日月而已。日月屬悲田，燈火供養悲敬雙具。又況地藏大士以無緣慈力，同體悲心，示居九子峰頭，遍救塵沙含識。肉身靈塔，四海歸依。由是有海燈之供。當知一莖光照，全彰自性妙明。緣善既孚，正了同顯。儻謂是事相，是塵緣，無關修證者。則離事談理，離境覓心，理若龜毛，心同兔角。誰與萬善莊嚴，成兩足果哉。昔有盜寺物，剔佛燈者，尚感多劫身光之報。況以好心施供，藉大士慈悲，俾燄燄普燭幽塗。方將續如來慧燈，耀法界寶炬。若自若他，同開長夜幽關，又豈止生死中樂報已耶！請速發心，毋貽後悔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九華山營建眾僧塔疏。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    福田有二，曰敬曰悲。敬田以田勝，悲田以心勝。供舍利而福等虛空，敬田也；澤及枯骨，萬世稱為仁主，悲田也。一田功德已不思議，況悲敬具足者乎。夫羅漢四果，證入無生，永離我執，既入涅槃，不愛枯骨。凡夫比丘未斷思惑，儻尸骸暴露則神識不安。神識不安，可悲也。堂堂僧寶，可敬也。矧凡聖莫測，神聖淵府。龍蛇混居，安知肉眼所謂凡僧，非即大士曲示乎？是故隨供一骨，罔不具悲敬二田。九華為天下第一名山。乃荒原暴骼，悚目傷心。予初到山，首以此事經懷。適有眾耆，快為鼓舞。不揣陋拙，倡作先聲。其有見聞隨喜，無論若緇若素，若少若多，既投最勝之因，必克無上之果。敬則成佛道而有餘，悲則度眾生而無量。係以偈云：僧相堂堂，福德之海。縱令朽骨，福性奚改。起塔供養，應至梵天。況復丈許，詎云不然。大士示形，遍在生死。青淤朽骨，黃金鎖子。彈指合掌，的的真因。誰為證佐，妙法華經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復九華常住書。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    向年托跡寶山，於一切精律行者作地藏大士想，即一二不拘小節者亦作志公濟顛等想。聖道場地，龍蛇混雜，凡聖交參；不敢以牛羊眼妄測，自招無間重罪也；適聞山中稍稍搆難。雖大菩薩示現作略。然經云：寧破千佛戒，莫與外人知。又世典云：胡越人相為讎敵，及乘舟遇風則相救如左右手。九華實地藏慈尊現化地。山中大眾，無非地藏真實子孫。不知歷幾劫修行，到此名山福地；乃為小小一朝之忿，遂使智不若胡越同舟。非所謂一芥翳天，一塵覆地者耶！不肖智旭，少時無知，毀謗三寶，罪滿虛空。仗地藏大士深慈厚願，拔我邪見，令廁僧流。故今日稱地藏孤臣。山中大眾，皆吾幼主。臣無輕君之念，而有諫君之職；惟是誠惶誠恐，稽首頓首，遙向寶山披陳忠告；惟願眾師，各各捨是非人我之心，念法門山門之體；同修無諍三昧，永播大士道風；古人云：官不容鍼，私通車馬。又云：家無小人，不成君子。縱有實非大士真正眷屬，亦須慈恕，令其漸種善根可也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏慈尊像贊，五首。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其一，同體大悲，無緣宏誓；千佛之祖，群生之裔；定入剎塵，珠懸三際；輪相破疑，辯才顯諦；欲令戒學重明，頂禮莫存分劑。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其二，人但知其地獄救苦，不知其無處不現。人但知其臨終扶持，不知其無時不念。三部經王，二種妙觀；十輪重匡末法，三輪盡裂疑罥。此無量門中第一神速法門，從來若逢不逢似見非見；不肖子一生極力舉揚，獨許歸信無間。尚有一事懷疑，問取法身莫辨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其三，眾生墮落地獄，皆由破戒重障；大士入獄救苦，獨現聲聞戒相。不解剖判法身，偏解拈提向上；此是無作妙色，眾生性具家當。握珠堅強戒身，地藏人人地藏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其四，五乘該盡孝慈心，最是醫王願力深；百草根莖皆不棄，贏來大地足知音。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其五，涕出何須更著慚，館人相識恨長含；一哀偶遇橫流淚，處處臨喪欲脫驂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    遣病歌。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九華峰頭雲霧濃，三月四月如隆冬。厚擁敝袍供高臥，煖氣遠遁來無從。九華山中泉味逸，百滾千沸中邊蜜。拾取松毬鎮日煨，權作參苓療我疾。我疾堪嗟療偏難，阿難隔日我三日。豈向旦暮戀空華，悲我知門未詣室。是以持名日孜孜，擬開同體妙三慈；我病治時生界治，剎那非速劫非遲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    禮千佛於九華藏樓，贈諸友五偈。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    非干苦瓠換甜瓜，處處慈尊並我家。念性枉勞參水月，低頭已駕白牛車。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    堆山積嶽盡塵埃，力把慈風一夕摧。吹散鐵圍無暗地，何須拭目問明來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    昔年窠臼剎那掀，臘盡春回日已暄。欲信崑崙泉脈動，但看河凍不勝轅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈犀一點性元通，觸境逢渠道自融。驀地舉時聲歷歷，相看同在寶樓中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一體橫分想與情，泠然性計即無生。功成五悔非留惑，莫替樓頭最後盟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙戌春，幻遊石城。隨緣閱藏，以償夙願。夜夢塑地藏大士，身首具手足未成。感賦。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    積雨溟濛縟客思，鴿聲傳怨度新枝。千年學脈憑誰寄，萬古愁懷祇自知；
   </p>
   <p class="MsoPlainText" style="text-indent:24.0pt;">
    鏡堹f容衰已甚，夢中慈相體猶虧；何時了卻文言債，驀入重巖就故醫。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩行願紀，一卷，清顯蔭述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩本跡靈感錄，一卷，清李圓淨述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏大士聖蹟，一卷，清范幻修述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩往劫救母記，一卷，清汪奉持述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩九華垂跡圖讚，一卷，清演音讚書，清盧世侯繪。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九華山志，未就，清許止淨編，舊刊山志未善。無足流通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a10">
    </a>
    <span style="color:#333399">
     第十章　問答遣疑
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：第一章謂地藏菩薩為諸經等通譯之名。而近世中持名號者，皆曰地藏王菩薩。未審應依何者為善。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：占察經卷上，詳示占法中云：一心告言南無地藏菩薩摩訶薩。準此，持名之時，應云南無地藏菩薩摩訶薩，斯為善矣。若因句長未易持誦者，可略摩訶薩字，直云南無地藏菩薩。但有仍欲依彼舊習念南無地藏王菩薩者，亦宜隨其好樂，因與大乘本生心地觀經相符合也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：十輪經謂於彌勒、文殊、觀音、普賢諸大菩薩所，百劫之中至心歸依稱名念誦禮拜供養，不如於一食頃，歸依乃至供養地藏菩薩。本願經亦謂文殊、普賢、觀音、彌勒其願尚有畢竟，是地藏菩薩所發誓願劫數如千百億恆河沙。準此二經，地藏為勝，其他諸大菩薩悉為劣耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：文殊、普賢、觀音、彌勒乃至地藏諸大菩薩，皆示位居等覺，未有高下之殊。而諸眾生多劫已來所結法緣，不無深淺之異。是約機感似有勝劣，若約菩薩位置決無勝劣可言也。地藏菩薩於此世界諸眾生等有大因緣，故釋迦如來偏讚最勝，令諸眾生信心堅固，悉皆渴仰，受化得度耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：地藏經中，何以廣說人天果報，未有勸讚往生淨土耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：本願經中雖未顯說，而於他經勸讚者多。今略舉之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏十輪經云：當生淨佛國，導師之所居；又云：當生淨佛土，遠離諸過惡；又云：不久安住清淨佛國，證得無上正等菩提；又云：速住淨佛國，證得大菩提。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    占察善惡業報經中，如前第三章所引文云：此人捨身亦能隨願往生他方淨佛國土；又云：若人欲生他方現在淨國者，應當隨彼世界佛之名字，專意誦念，一心不亂，如上觀察者，決定得生彼佛淨國。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩請問法身讚中，如前第五章所引七言偈云：彼人生於淨蓮華，聞法所說無量壽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩儀軌中，如前第五章所引文云：捨身後生極樂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又蕅益大師占察行法中，如前第八章所引文云：欲隨意往生淨佛國土者，應受持修行此懺悔法；故行法中最後發願云：捨身他世生在佛前，面奉彌陀歷侍諸佛，親蒙授記迴入塵勞，普會群迷同歸秘藏。大師所撰行法，悉宗地藏占察經文。勸讚往生，可為誠證矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：後世緇侶所傳地藏讚文，未能雅飭，不足承用。今欲於菩薩前稱揚讚歎諸功德者，應唱何偈乃為殊勝？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：余所用者，依十輪經序品偈文挈集二種。又蕅益大師懺願儀中所述讚偈，悉宗十輪長行經文，稱美聖德無不周遍，歎觀止矣。今并寫錄於此章後，藉以為聖德大觀一卷作綜結焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    依經挈集讚偈二種。第一文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七聖財伏藏，無畏佛音聲，諸菩薩勝幢，眾生之尊首。與怖者為城，如明月示道，生善根如地，破惑如金剛。假使百劫中，讚說其功德，猶尚不能盡，故皆當供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第二文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一日稱地藏，功德大名聞。勝俱胝劫中，稱餘智者德。眾生五趣身，諸苦所逼切。歸敬地藏者，有苦悉皆除。現作種種身，為眾生說法。具足施功德，悲愍諸眾生。假使百劫中，讚說其功德，猶尚不能盡，故皆當供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蕅益大師懺願儀中讚偈。文云：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    南無地藏菩薩摩訶薩，以神通力，現聲聞像。是諸微妙功德伏藏；是諸解脫珍寶出處；是諸菩薩明淨眼目；是趣涅槃商人導首；如如意珠雨眾財寶，隨所希求皆令滿足。照行善者，猶如朗日；照失道者，猶如明炬；除煩惱熱，如月清涼；渡四流者，為作橋梁；趣彼岸者，為作船筏；伏諸外道，如師子王；降諸天魔，如大龍象；護諸怖畏，如親如友；防諸怨敵，如塹如城；救諸危難，猶如父母；藏諸怯劣，猶若叢林；令諸有情，善根不壞；現妙境界，令眾欣悅；勸發有情，增上慚愧；求福慧者，令具莊嚴；能無功用，轉大法輪；殊勝功德，不能測量；久修堅固大願大悲；勇猛精進過諸菩薩。於一食頃，至心歸依，稱名念誦，禮拜供養。能令一切，皆離憂苦；求諸所願，速得滿足；安置生天，涅槃之道；故我一心，歸命頂禮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地藏菩薩聖德大觀竟
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
