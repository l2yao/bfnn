<html>
 <head>
  <meta content="text/html; charset=utf-8" http-equiv="Content-Type"/>
  <link href="./1710.files/editdata.mso" rel="Edit-Time-Data"/>
  <title>
   維摩詰所說不可思議解脫經釋會紀聞
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      維摩詰所說不可思議解脫經
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      釋會紀聞
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US" style='font-family:"Times New Roman";"Courier New"'>
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     太虛大師講述
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     十一年九月在北京己未講經會
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a00">
      懸論
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      佛國品第一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      方便品第二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      弟子品第三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      菩薩品第四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      文殊師利問疾品第五
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      不思議品第六
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      觀眾生品第七
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      佛道品第八
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      入不二法門品第九
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a10">
      香積佛品第十
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a11">
      菩薩行品第十一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a12">
      見阿
      <img align="absmiddle" border="0" height="16" src="./1710.files/image001.gif" v:shapes="_x0000_i1029" width="16"/>
      佛品第十二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a13">
      法供養品第十三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a14">
      囑累品第十四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a15">
      貫攝
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歸命三界尊，廣開微密藏，如說修行眾，惟願齊加被！
   </p>
   <p class="MsoPlainText" style="text-indent:24.0pt;">
    祐我紀斯聞，清淨離倒妄，見聞隨喜者，悉發菩提心。
   </p>
   <p class="MsoPlainText" style="text-indent:24.0pt;">
    盡此形與壽，咸生安樂國。普及情無情，同圓成實性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吾人無論受持讀誦何經，須先解佛經通義。凡稱經者，皆為佛所說、所印可之法──如本經係經佛所印可者，故亦名經。佛為法王，心亦為法王：佛明證自心，故成就真淨；眾生迷昧自心，故流轉生死。然則吾人發心學佛，首當發明自心。欲讀誦佛經，尤當先決定自心。自心維何？人人本有之寂常靈覺是也；亦曰佛性，亦號真心。此真心本然清淨，在聖不增，在凡不缺，其大無外，其小無內，豎窮三際，橫遍十方，無時不在，無物不然者也。無如眾生無始來為無明習氣所染，六塵緣影萬念紛馳，便不識此法中王矣。今以勝緣，得與大眾聚會一堂，開演此維摩詰所說不可思議解脫經，故亦於未講之前，願人人審觀自心，先發四種決定之心。云何為四？一、真實心：真者、無偽義，實者、不虛義；無偽、非矯揉造作，不虛、非生滅去來，合之即是直心。經云：『直心是道場』，即是此意。二、向上心：人雖具有直心而不向上，借以為惡，反沽直名，世所恆有。今當本此直心，正念真如，專以修積諸佛阿耨多羅三藐三菩提法。三、慈悲心：世間亦有自了漢，只求自己解脫生死之累、煩惱之苦，不顧他人。於財、於法皆慳吝不捨，視彼貧窮、下賤、無威力之人，漠不相關，翻笑自作自受，似此亦非佛道。今則我輩發心自利，還須利他，時行布施，不住於相。四、方便心：惟此心最難，難在方便，以隨方──通時與事──便利於人，即隨處未必便利於己也。發此心時，便當滅除人、我二相，見得利人還是利己，我原與人同一法性故。如一世界之所有眾生，與我一生之五官、百骸痛癢同具，未忍捨離，須盡力救治。諸君四心具備，自能受持、讀誦此維摩詰所說不可思議解脫經，并能受持、讀誦佛說一切之經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a00">
    </a>
    <span style="color:#333399">
     懸論
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     一
     <span lang="EN-US">
      說經來意
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】今講此經，且將釋尊與淨名大士等所以說此經之用意，先為一論。案諸家講經者，在講經文以前，皆有一番提綱振領之說，用以貫攝全經，評判群說。在天台宗謂之五重玄義，如所謂：名、體、宗、用、教是也。嘉祥亦名玄義，其詳未究。在清涼宗先開十門，謂之懸談，第九總釋名題，第十別解文義，上之八門則皆文前總論。然圓覺疏鈔、彌陀疏鈔等皆取則華嚴懸談者，顧前之八門往往有開合、增減之殊，雖意義全同、文或微異焉，要以華嚴懸談所開十門為正，今不事詳論也。真言宗之分十住心，則傳以黜陟諸宗者，餘未全睹，不能猝斷。在慈恩宗則依成唯識論述記，分為五門；一、辨時機，二、論宗體，三、藏乘所說，四、說教年主，五、判釋本文也。雖建言互殊而大致還相通貫，廣為評騭，讓之異時。今意以為既未將所講之經文講明，先說體、宗、用、教多言，在說者縱言言不離經旨，並非隨意牽混塗傅，但聽者或不免為之茫無端緒，故茲一概無取。然古德若智者大師所以在文句前廣談玄義者，蓋大有故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、彼時佛法興盛，經內文義靡不了了，轉因講者各成宗尚，非但欲明經義，尤欲知講者對於此經意旨之所在，故當先有以貫攝全經也。二、彼時聽者，不唯了於經義，且多有嘗專精於其經者，先有對於此經主觀上之宗旨，將以校其異同而為決擇。非然者，彼將謂講者不明宗旨，捨之不聽，故當先有以評判群說也。三、如來說法，有隨自意語者，有隨他意語者。古人先出玄義，廣作懸談，將以楷定千古，非必問一時聽者之能受與否；但欲將所得於經之義旨，盡量發揮，令聽者自表同情耳。後人講經，既無如上所說緣故，必依照古人之陳說翻誦一過，殆亦靈峰所謂「執死方醫變症」者歟！故今所有宗體、教相、功用等義，可隨文點出之，或結顯經終耳。唯佛菩薩所以說此經之來意，則當先一探察，此在華嚴懸談即所謂「教起因緣」也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】明佛說此經來意，引天台宗──又名法華宗──名、體、宗、用、教五重玄義。名、為名言，名立義彰。體、為法體，平等真如。宗、為宗旨，因明果顯。用、為功用，釋疑生信。教、為教相又曰教化──化儀四，化法四。此宗智者大師，廣疏七卷為二十卷。嘉祥宗、亦名三論宗。清涼宗、亦名華嚴宗。懸談計四十卷；清涼疏鈔為十門懸談正鵠。本經判釋，等天台、清涼二宗之九、十耳。所謂教起因緣，約分五類：一、應說法，二、本行心，三、眾生機，四、教根本，五、顯果德。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】大涅槃經謂：生生不可說，生不生不可說，不生生不可說，不生不生亦不可說，以有因緣故可得說。在大智度論謂：依四悉檀因緣故，如來說法。梵語悉檀，古無定翻；或翻宗、成；或翻遍施；或翻為墨、為印、為實；或翻成就究竟；或同嗢陀南義翻為集施，謂集正法義，施有緣眾也。今以意會之，即「說法之宗旨」耳。所謂四悉檀者，茲出其例如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】引大涅槃經生生不可說六句，意謂說不過一偏，不得法性之全體，以有對待不符法體絕待故；能離言說相，便不入思量分別。法施之因緣，謂集合正法，布施有緣，佛出世故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】一、普為世界悉檀：隨俗常化義，適應一時、一地眾同分心理義，使陷溺習俗者咸得驚醒義，使聞見歡喜者發生信心義，為說世界正因緣義。二、各為人生悉檀：隨機異說義，引發各人各種不同類善根義，使隨其所處之地位各成進修義，使信解修行者增長福德義，為說人生正因緣義。三、藥病對治悉檀：破惡義，遠離世間義，斷除煩腦義，止息分別義。四、顯第一義悉檀：入理義，契證法性義，成就菩提義，圓滿寂靜義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    （表略）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】一、普為世界悉檀中，適應一時、一地眾同分心理句：如三千大千、娑婆、中國、北京，及現在之北京，各有此眾同分心理也。二、各為人生悉檀中，又名眾生悉檀，引發各人各種不同類善根句：如教育之分級法。三、藥病對治悉檀中，破惡義句：惡有淺深不同，必破無明乃為究竟。遠離世間義句：世間惱熱難安，必遠離、乃清涼自在。四、顯第一義悉檀中，入理義二句：顯非尋常人情所能測者，即前三種悉檀皆在在入理，所顯唯第一義諦，不會、不識，悟到法身即是。總之、諸佛菩薩取己與一切眾生皆同等真如法性，顯此同等大悲而為說此四悉檀也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】今按釋尊與淨名等所以說此經者，四重悉檀皆有，據其尤勝之相，則在第三、第四悉檀。茲分述如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、自佛華嚴以來，雖廣說大小乘諸法，要皆明從初發心以至究竟三乘聖果之方法。雖無量壽佛經、悲華經等，亦嘗帶明阿彌陀佛、釋迦牟尼佛等因地修取淨土及悲願垂化穢土之方法，而未有專說如何修取淨妙國土之法者。至阿彌陀經等求生西方極樂淨土之法，譬如居殷都者，傳說周文王治西岐，如何政修俗美、善能養老，使伯夷、叔齊聞風而嚮往。然未明文王如何致西岐於隆治之道，且未明人人皆可為文王及處處皆可致隆治之道，故未能令聞者不待文王而亦興起，從惡濁之世以轉為清泰之界。是以餘經所說修三乘聖果及往生淨土之方法，皆偏重救度人生及人生自度，而鮮救度世界、世界共度之義。於是、佛威神故，寶積獻蓋，炳現十方諸佛淨土，引起樂欲，與五百長者子發心共求修取淨土之法。佛為說修淨土之行，首明須隨所化眾生而取佛土，即是聖人無常心，以眾人之心為心，明世界實由眾人心造也。世界正因緣義，於是乎顯。而淨名為示現實踐修取淨土之模範者，即因身疾廣為說法，使問疾者覺悟世間無常，身命危險，醒習俗之沉夢，即由「普為世界悉檀」而說此經也。此其一例，餘可類推。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】修取淨妙國土之法句：如本經偈有『戒品為塗香』，又後香積佛品指妙香國為淨土正因，故茲專就戒言之。十戒首重不殺，先去殺行，後去心中之殺機，極至連此戒殺機之心亦須除去盡淨，因此為無始以來眾生心念中之細微種子習氣──即根本無明。傳言：一獵者捕鷂，鷂先飛避舍利弗身影中，尚復驚恐；後飛至釋尊身影中，頓現安隱。舍利弗問故，世尊答言：由汝習氣種子未斷，故鷂視之心尚驚恐。譬如以香熏物，香雖除去，熏習尚存──如經云結習未盡。喻舍利弗殺機雖斷，而未能除去戒此殺機之心。此為佛說戒之徹底精義，亦即淨佛國土之理。世界實由眾人心造句：世界乃無量因緣所成，大都眾同分心理業力之所招感。造物主、即是眾生心。此為共業之果報，亦即世界之正因緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】二、於此閻浮提，舍利弗與大梵王各見不同，明雜業界中各人有各人不同境界；以業障、報障故，雖居佛淨土中不得觸受。於是佛現本界淨土以明此土本淨，一人心淨即能一人現前，不事他求。而淨名告諸問疾者，當求佛身，廣讚佛德，隨其宜聞開發道意，此皆由「各為人生悉檀」而說此經者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、由藥病對治悉檀而說此經者，大略為三：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    甲、從鹿苑三轉法輪度憍陳如等五比丘以來，除常隨眾千二百五十人，其餘從佛出家成四沙門果者，殆不可以數計。十大弟子各有專長，五百比丘咸稱第一，持佛威音弘化三界，濟濟僧寶盛極一時。在小乘、即謂現生不出家行比丘法，不能成就阿羅漢果；且文殊師利與彌勒等菩薩之上首，亦是出家之眾。於是在家士女，遂於出世三乘之法，咸生絕分之想，非從事種種異道而不知信佛，則亦供養佛僧、修行人天戒善之法，以冀緣福而增福耳。在家菩薩之領袖、若長者子善德，亦僅能設大施會，餘可知矣！卒之出家僧眾，究屬人中少分，使必出家乃能修證佛法，則佛法豈不限於一部份人而不能普及於世人乎？夫此豈眾生心──體、相、用大之佛法本來如是哉，抑豈釋尊大悲度世之本懷哉？於是如來運徹底之大悲；淨名菩薩承佛大悲，現居長者、居士之位，不離六蔽之相而能具足六度之行，不離白衣、居家、妻子眷屬乃至博戲、異道、淫舍、酒肆種種塵勞之相而能成就菩提之道。入一切眾為眾中尊，示其禪定、智慧、辯才、神通，且能折服諸聲聞眾、諸菩薩眾而超其上。於是人人知佛法可不離世網俗染而得；及既得矣，且較絕俗離塵而修得者功德尤為殊勝。於是雖至屠沽、騶卒、倡優等輩，亦皆能自奮於佛法，不視佛法為分外之事。貴倨之侯王、將相，富有之鉅商、素封，虛驕之文人、學士，隱僻之怪黨、邪徒，胥能沐浴如來德化，以之自正正人俱適乎道，更無論矣！雖然、此豈舍利弗等大阿羅漢、彌勒等大菩薩實為淨名所訶斥哉！蓋同承釋尊徹底之悲心，現為抑揚，互贊玄化而已。由是觀之，則此經實流出於釋尊之大悲，淨名、舍利弗、彌勒、文殊師利等仰承佛意共為宣說，以對治塵俗自畫而不敢發心修佛法者，使知佛法平易近人，咸欣慕修習耳。夫然，令群俗得周洽佛法之利，千百年後猶有聞風而興起者，又寧能不深感諸聖賢眾洋洋之盛德歟！然考覈其本意：出家者，當勤修戒、定、慧，息滅貪、瞋、癡，現生求證四沙門果，住持如來清淨律儀，為世福田，生人淨信。而在家者，則當敬事三尊，振興眾善，攝受眷屬，饒益眾人。但須不昧本菩提心，則出家、在家所行者皆菩薩道，莫非諸上善人俱會一處而修淨土行者也。若不勤其分所當行，繫心欣厭，著念愛惡，畏塵煩而取鬧，慕清靜以馳思，妄執山林幽閒以為佛法，則正淨名所治之病而非得淨名之意者。因之、見有入塵同事、弘法利生之摩訶衍人士，騁其顛倒之情，橫興譏毀之誚，不知菩薩將以建三寶之廣居，致群生於樂地。蓮華生於污泥，宮室起於空地，非高原、虛空能有如是之事也。甚或外崇佛言，內蘊魔毒，逞辯聰之世智，竊說法之虛譽，刺取佛祖、經錄之片言隻語，假借為高尚清淨之說，以覆藏其污垢瑕穢之行。絕人之善，破人之信，鬥諍堅固以為莊嚴，名利恭敬以為希求，將三寶法用為提倡三惡道之具，牽率好心學佛法者與之俱墮，其為辜負釋尊與淨名、彌勒、鶖子、妙德諸聖眉毛拖地之大悲深恩者，更為何如哉？此令人即俗而真者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乙、天台諸家，皆以維摩詰為方等時斥小彈偏、歎大褒圓之中堅。今衡以法華開顯之佛意，雖舍利弗與彌勒等皆是大權示現，而厥徒屬實多執滯其主導偏小之行跡以為至者。得淨名之痛棒熱喝，為之打破所崇奉者，絕其依傍，遂得蕩然無閡，共會大圓滿覺。此與前番同法而異其用，乃令從真出俗者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙、種種菩薩之行皆成佛因，而佛之依報、正報同謂之佛果。依報之果謂之佛土，正報之果謂之佛身，身土圓融不可分別，故種種行皆是修佛土行。法性身土與自受用身土，如如不二，平等平等；至他受用身土與應化身土，則大有差別。即就凡聖同居士言，淨穢相殊不可以數量計。蓋凡聖同居士乃人天同業之所感，種種異類眾同分業，遂有種種不同形之世界。未能不動當處而周遍十方者，輒為眾同分業之所限量，不能互相通徹；且不知淨土有淨土種種功德，穢土亦有穢土種種功德，欣淨厭穢，不能平懷泯放。於是香積之飯，既令飽滿大眾氣味充盈三界，不離娑婆而入眾香；彼土所來菩薩，亦獲知此土之功德，入盡無盡解脫法門。彼此淨穢鎔融無間，乃能隨其所應現佛國異，不致拘牽一割求齊之見而自礙礙人也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】復開藥病對治悉檀為三：甲中，在小乘即謂現生不出家二句：佛說小乘本為人設，立得效果，證非虛故。且說小乘現獲二利：一、實驗得效，二、解脫分段以便度生，本為大乘方便。佛法二字，為超越世出世法──又名一乘法，對世法（凡夫法）、出世法（小乘法）說。故本科之甲為對凡夫說法，乙為對小乘說法，丙為對菩薩大乘說法也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】四、由顯第一義悉檀而說此經者，略出四例：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    甲、顯第一義性一如無二如，不帶功用行位之相。夫始自凡夫終至佛地之一切行位，皆似空中鳥跡當其鳥空緣會，雖現千差萬別之跡，而曷嘗實有蹤跡從鳥身出或虛空生哉！種種跡象皆因空顯，實皆虛空性耳，雖屎溺、螻蟻亦與彌勒何別哉！故令爽然自失其一生授記之地位也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乙、顯第一義非內外凡聖諸法，而內外凡聖諸法無非第一義性。須菩提雖善解空義，而實未能空內外凡聖之法見；即此一見，便障第一義性不得顯現。亦猶牛頭山道融禪師，雖能觀空，愕然猶有一佛念梗心耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙、顯第一義事理性相通徹無礙。全事皆理，全理皆事，全性皆相，全相皆性，不壞高下、小大諸相而現高下、小大平等融合之事。此義、經中開顯最多，借燈王之座於室中，擎不動之界於掌上，而其說見於舍利弗宴座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁、顯第一義空寂離相，不落作為，不涉言說。是故空室獨臥，離來去相。文殊問以不二法門，則默然離文字言說心緣之相，離念相應以為真入不二法門而證第一義性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】開第一義悉檀為四例：甲例中，功、用、行、位四字，即功行、業用、相位──如十地，皆由修行造作所成，非第一義。第一義者，一切法皆無施作──即無功行業用相位，皆無自性，以真如為體故。講義所云，反顯此種不如法見──不如實相法之見解，登地菩薩亦所不免。乙例中，非內外凡聖諸法句：正以真如法性本同一體，無二無別。須菩提善解空義句：見一切法空，涅槃亦空。道融禪師事，載道融見四祖時，忽來一虎，四祖少形驚避之態，道融譏其身相未除。四祖知其心念，乃書佛字於座上，道融見之不敢就座，知其尚有佛念未空。丙例中，事理性相二句：反徵動時即斷靜功，便為事礙，便為相礙，亦是性與理礙。下引借燈王之座於室中二句：正顯性與理即事相也。丁例中，默然離文字言說心緣之相句：反徵一有文字即落分別，一有言說即落二三。分別、二三，皆對待之法，必圓融（非分別）絕待（非二三），乃得不可思議解脫，為真實第一義也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二
     <span lang="EN-US">
      解釋經題
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲
     <span lang="EN-US">
      定名
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此經、據疏共有五譯，二種不知失傳抑係睹，嘗見之藏經者唯三種。尋厥文義，大致相同。一名維摩詰經三卷，吳支謙第二譯。一名說無垢稱經有六卷，唐玄奘譯。一名維摩詰所說經，亦名不可思議解脫經，即是今所講者，乃三藏法師鳩摩羅什奉姚秦詔所翻譯者。鳩摩羅什，此云童壽，以其童年而有耆德，故立斯名；復以遍通經、律、論藏，尊稱之為三藏法師：蓋在中國翻譯佛經之第一大師也！前之譯者，非不諳梵語，即有昧華言，縱或華梵兼曉，而亦才智疏短，學行麤淺，未能深入經藏、智慧如海，且不大護法如姚興之合朝崇奉，得以聚天下之英俊於門下而共研習，有若生、肇、融、叡諸哲。故譯經之功，獨盛乎什師，此經亦以之獨傳也！然此經題名，雙列維摩詰所說與不可思議解脫為二。今謂維摩詰即是能說不可思議解脫之人，不可思議解脫即是維摩詰所說之法，故當定其名曰「維摩詰所說不可思議解脫經」。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此經、據智者大師疏，有五譯。茲所講者，為姚秦鳩摩羅什三藏法師所譯。什師七八歲時，便能講經，常受人禮敬。外如法華經、大智度論、金剛經等，皆出其手。合之真諦三藏，玄奘法師、不空三藏，為東土四大譯師。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙
     <span lang="EN-US">
      明義
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此中經之一字，乃大藏諸經之通題；維摩詰所說不可思議解脫十一字，乃此經之別題。經如常說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】經之一字，即梵語修多羅，翻云契經，含契理、契機二義。契理者，謂合真如妙理。契機者，謂適時機根性也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
     1  能說人──維摩詰
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此維摩詰一言，在古來傳述之梵語，賒促不同，譯梵為華，義亦不一。一云、毗摩羅詰帝隸，此翻為淨名無垢稱，或淨名無垢歎。一云、毗摩羅詰，此翻淨名。一云、毗摩羅詰栗致，此翻淨無垢稱。今按：無垢即淨，稱歎即名，可依肇法師翻淨名為定。今用三釋釋此淨名：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （一）相違釋淨者、真淨，在五法是正智、真如，在三身是法性身、受用身，佛土亦然，在二諦是真諦。名者、名相，在五法是分別、法相、名言，在三身是他受用身及應化身，佛土亦然，在二諦是俗諦。淨不是名，名不是淨，非淨淨名，非名名淨，淨之與名不相關屬。此云淨名，猶云淨之與名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （二）依士釋淨者、滌盪洗淨之謂，以淨淨名，謂之淨名。所淨之名，約為三種：甲、一切法體本自無名，無名而有名者，皆自心現，故心即是名也。成唯識論謂之顯境名言，亦曰名言種子，故淨乎名者即淨其心也。乙、攝大乘論謂三界皆名言假立。依例推之，十種依正五陰法界，皆是名言假立，無邊剎土總屬名言，故淨名即是淨國土也。丙、世間種種名字言說，皆屬愛論、見論所攝。愛、見未空，即從佛經所學種種名字言說，亦皆愛論、見論所攝。淨此愛論、見論，轉愛、見為慈悲智慧，一字一句皆成妙淨陀羅尼門，謂之淨名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （三）持業釋淨名者、謂「真淨名相」。真淨名相，亦名諸法空相，亦名諸法實相，亦名一真法界，亦名常住真心，亦名法性，亦名佛性。此性最尊最貴眾法中尊，故名淨名長者。祇此淨名長者，人人本具，箇箇不無，常在人人六根門頭、六塵堆堙B六識巢中說不可思議解脫法門，現不可思議神通變化，能令人人不離塵勞而具足諸波羅密行，不離俗欲而具足諸清淨律儀，不斷煩惱而證菩提，不捨生死而般涅槃。諸君欲速證不可思議妙心者，不可不急急著眼以識取之也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】講義用三種釋釋此淨名：一、相違釋：相違二字，即牴觸義。如講義謂：淨不是名，名不是淨，淨之與名，各明一義互不相屬是。二、依士釋：依士二字，即依伴義。如俗云連帶，以淨為伴，名者為主，依主連伴，依淨帶名。如淨一字，只見為淨，必依名字乃顯淨名是。三、持業釋：持業二字，即名是淨，淨是說此名之德相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡釋經之法，共有六種釋。云何為六？除講義採用之三釋外，更有鄰近釋，帶數釋，有財釋。講義相違釋中，名者名相句：名指名言，相指法相。有名必依於相，名之實體即是法相故，故名即為相。依士釋中，顯境名言句：謂心了別以顯境，明了分別，為心之通相故。名言種子句：謂所成就之觀念。三界皆名言假立句：以凡相皆可名故。十種依正五陰法界句：謂佛亦有五陰法，亦名究竟眾生，與一切凡夫眾體無差別故。皆屬愛論見論所攝句：論苦樂利害之受用名愛論（慈悲門攝），論邪正真偽之見解名見論（智慧門攝）。淨此愛論見論句：應念慈悲、智慧，皆隨順法性。皆成妙淨陀羅尼門句：妙淨、則重重無盡，一即一切，齊彰萬法。一切即一，泯同果海耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
     2  所說法──不可思議解脫
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （一）不可思議
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】思謂思量，亦即觀念；議謂議擬，亦即推論：乃分別之端，學理之根也。一切法相依之明晰，一切名言依之建立，然皆彼此、是非相為對待而起，虛假無實。由名理而達乎實際，即為思量之所不可得到。故雖吾人尋常日用之事，亦莫不由無思而為、不勉而成，一涉思量議論，即睡不成睡、行不成行也。然此不可思議之實，且約六事以為揀別：甲、尋常日用之事、現實之境，皆是不可思議。故孔子曰：『天何言哉！四時行焉，百物生焉，天何言哉』！乙、世間之科學、哲學者，推論名理至於極處，即為思路之所不可得通，言端之所不可得執。故老子曰：『道法自然』，謂之『無名之樸』。又曰：『無名天地之始』。名之曰道，唯是強名，恍惚窈冥，豈曰不嘗審思明辯之哉，其如審思明辯之所不能到乎！丙、思量議擬，必經尋伺。凡外、聖賢修習禪定，入二禪天定生喜樂地以上者，即入無尋無伺之地，超過擬議思量。此則第二靜慮之不可思議境，非治俗學者之所能企也。丁、三乘聖人，皆依無為法性而有差別，三人同以無言說道而般涅槃。故此經散華天女問舍利弗耆年解脫，舍利弗默然，繼謂『解脫者無所言說，故吾於是不知所云』。此則出世三乘之不可思議境，非三界凡夫之所能逮也。戊、大乘不共般若相應真如法身，所謂自覺聖智境界。若此經文殊師利問維摩詰何等是菩薩入不二法門，『時維摩詰默然無言。文殊師利歎曰：「善哉！善哉！乃至無有文字語言，是真入不二法門」』。此則初地以上菩薩根本智所證不可思議境，非二乘人所能與也。己、若此經不思議品之所顯現。又若天女告舍利弗：『言說文字皆解脫相，無離文字說於解脫』。此則八地以上菩薩乃至唯佛與佛所能究盡之不可思議境，即事而真，事事無礙。此之六重，前之二重似而未是，中之二重是而未真，復之二重乃為真不可思議耳。今淨名所有之不可思議，即後之二重也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】睡不成睡、行不成行二句：譬若吾人於紛亂之餘，收心斂意，執著思量一定入睡，翻不能睡，甚且狂起。又如小兒於懷抱之餘，扶牆摸壁，執著思量一定強行，反行不成，甚至傾跌。後約說不可思議，雖出六類，實別三重。前二、謂是人心量中不可思議境，故曰似而未是。中二、三乘聖人二句：無為法性，謂真如本一。而有差別，謂資位異數，終不入大乘，故曰是而未真。後二、自覺聖智境界，本非阿羅漢、辟支佛所能知。言說文字皆解脫相，眼前事物悉是菩提，是乃佛果，唯佛窮了，故曰真不可思議。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （二）
     <span lang="EN-US">
      解脫
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】解脫亦云離繫，謂離諸纏縛拘牽也。有處謂之三昧，有處謂之善巧，皆就其適當應事、恰到好處之正面以為言者。謂之解脫，則就開解除脫諸智障礙、煩惱障礙，而得色自在、得心自在、得業自在以為言者。解脫在涅槃，與法身、般若共稱三德，天台判之謂方便淨涅槃。要之、種種方法之達到圓滿常寂者，皆名解脫，亦名波羅密行。佛華嚴經善財所參諸善知識，各知一解脫門，蓋就方法以言，故成種種解脫門也。種種方法達到圓滿常寂，全用成體，全體成用，隨緣施為靡不盡善盡妙：故謂之方便善巧、三昧、解脫者，其義均也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】解脫中，離諸纏縛拘牽句：指煩惱、業、果三縛言。儻能解脫，即離生死輪迴也。善巧，謂純熱方便，不思而中，不勉而獲，不受其縛而成妙用。又有謂之勝解者，明見法空故。波羅密行有六，通常言六度是；有十，加願、力、方便、智四度是；有八萬四千，即指無量萬行是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （三）
     <span lang="EN-US">
      不可思議解脫
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此經所云解脫，非佛華嚴各各善知識別別所知之解脫，尤非六凡、二乘妄想執著所謂解脫，蓋是窮微盡化，體幽用玄，渺莽無為而無不為，罔知所以然而能然之不可思議解脫，乃種種解脫所從之流出及會歸者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】不可思議解脫中，蓋是窮微盡化五句：指此經淨名所有之不可思議解脫，為清淨寶嚴，妙高無上，一真法界耳。所謂「無不從此法界流，無不還歸此法界」，故曰種種解脫所從之流出及會歸也。蓋不可思議之境，本不異解脫，解脫之相亦不異不可思議，不可思議即是解脫，解脫法門即是不可思議，名雖為二，原可作平等一如觀。惟在此維摩詰經者，修證上說不可思議四字。又不可思議四字，為解脫之根本；解脫二字，又為不可思議之究竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     （四）
     <span lang="EN-US">
      維摩詰所說不可思議解脫經
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此經有諸佛所說者，有諸菩薩說者，有諸聲聞說者，獨標名為維摩詰所說者，何耶？室中以維摩詰為主所說六品，當然標名為維摩詰所說，可無論矣。出室後四品，或關維摩詰同往之眾，或關維摩詰之本身，或因其所說法而說，故亦得標名維摩詰所說。弟子品、菩薩品所述者，亦皆維摩詰之說。祇初佛國品似與維摩詰全無關係，故奘師譯為說無垢稱經，意同佛說阿彌陀經，乃釋迦佛說無垢稱、仍以釋迦佛為經主。然按肇師維摩經注，淨名乃寶積所將五百中一人，此說本之什師，必有所據。則獻蓋及請求佛淨土行，固亦因淨名而起者。且標其能說此法門者，即指其能有此法門也。淨名乃實踐修淨佛土行之模範者，即是能有佛說淨佛國土之行者也，故得謂之為維摩詰所說。蓋釋尊為一代大化之總主，而淨名亦為此一法會之別也。然維摩詰所說，應同聲菩薩之論，今以嘗為佛所印可，故得名為經也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     釋經文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】次釋經文，判為三分。一、經序分，從如是我聞至稽首如空無所依是。二、經宗分，從爾時長者說此偈已至見阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1033" width="16"/>
     佛品終是。三、經益分，法共養品及囑累品是也。此經三分之判，今與天台正同。古來雖多異說，定義決當如是。譯出諸經，有但一經題不列品題者，有經題後將經文分為若干段加立一品題者。經題都出經中佛說；品題既非佛說，而阿難結集時首唱我聞如是，則品題亦非結集人之所安立，其為梵土誦講者之所立無礙。殆猶析金剛般若為三十二分，雖出昭明太子，而古今相承為定式，則亦不復竄易。故此經雖三譯不同，品數、品題無大出入。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】經文判分，概屬之佛滅度後，結經之菩薩、尊宿、古德。若梵網經亦有佛自標之品名，是為罕見。此經共十四品，傳為印度古德所分判。天親造論，似亦謂然。有分別四品皆屬序分者，後四品皆屬流通分者。今講義，判佛國品前半品為經序分，法供養、囑累二品為流通分。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     佛國品第一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】今經所列，與支謙所譯維摩詰經同，而奘師所譯說無垢稱經，則名序品第一。今按：若列序品，則第一品當析為二，從爾時長者子說此偈已之後，應題為佛國品第二。今既不分，則以佛國納之於序而名序品，不如以序附之佛國而名為佛國品。雖序係全經序而非佛國品序，不應僅附在佛國品，然更有要義須知者，據今所明以此經者，此佛國品實為經宗分全部之綱格。且推原竟委，則經序、經益，靡不握其樞要乎是。故當略為分別其義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、佛　梵語具云佛陀，譯為「覺者」。有乎此「覺」之「者」，不止是覺，故有十號乃至無量得號，覺亦無量德號之一不足以盡其德。雖然、無量諸德固靡不原本乎覺、依持乎覺、開顯乎覺、長養乎覺、圓滿乎覺者，則覺又無量德號之宗也。故雖有諸號而稱之為佛者，獨多也。況乎自覺、覺他、覺行圓滿，法法圓融絕待，隨舉一德眾德全彰者哉！然而名號纔建，法相斯存；名相之端，分別以寄。名、相、分別不契智性，故纔言覺者，即有不覺者與之分疆別界而并立乎意識。是以佛陀之號，亦因津濟名、相、分別之有情眾，赴四悉檀而為宣說。將令仰德思齊，生長善本；由之破惡斷惑，契歸乎名無名、相無相、分別無分別不二之正智真如耳。是以今明覺者，從名相分別而正智真如，有其四焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、應界內凡夫佛┐
    <span>
    </span>
    ┌隨類變化身
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span>
    </span>
    ├……應身………應化身┤人間應生身
   </p>
   <p class="MsoPlainText" style="text-indent:24.0pt;">
    二、應界外聖者佛┘
    <span>
    </span>
    └淨土勝應身
   </p>
   <p class="MsoPlainText" style="text-indent:24.0pt;">
    三、應地上大士佛………報身………他受用身
   </p>
   <p class="MsoPlainText" style="text-indent:24.0pt;">
    <span>
    </span>
    ┌自受用身
   </p>
   <p class="MsoPlainText" style="text-indent:24.0pt;">
    四、法性自受用身………法身……┤
   </p>
   <p class="MsoPlainText" style="text-indent:24.0pt;">
    <span>
    </span>
    └法 性 身
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】佛為正報，覺者之義。謂佛隨類現身，故不曰人而曰者。無量諸德下七句：明一切功用，皆由本覺開顯，自本而始，自始而終至於圓滿，無不依之。但依覺故，便有不覺，故曰纔言覺者，即有不覺者。生不覺故，念念分別名相；今欲覺之，亦只能就其分別而顯度生之本願。講義表列三身，所謂應身，即是吾人所見相好莊嚴丈六金身是。所謂報身，即他受用身，為妙樂智慧福德所生者，如菩薩所受法樂之實用是。所謂法身，分二：一、自受用身為正智菩提，二、法性身為真如涅槃也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】二、佛國　一、釋佛國義：佛國者，指依報言。佛無所依，即依眾生心住。譬言國家，則攝人民、土地、政治事業。舉眾生心，亦攝同業有緣之眾，及彼同業所感居域，與其共同和合所作事業。同業眾生之一居域，各有有緣之佛應化施教，佛為教化之主，依主立名，故名佛國。佛身所依，亦名佛土。佛化所被時間、空間，名佛世界。諸佛化居，種種不同，各現特色，名為佛幢。依伴──本名依土──立名，亦云凡聖同居國土，三乘聖者方便國土，菩薩實報莊嚴國土，主伴交參，重重無盡。至於自受用法性佛，既無應化，亦無依居；然一切眾生自性清淨心，是佛究竟所得顯者，具有無邊常樂我淨真實之德，謂之常寂光法性土，身土一如，色心不二。前三土之應化，既皆依此為本，而一切眾生心真如佛性內熏，亦即法性土佛之冥化也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】佛國為依報。佛本為眾生而現應身，故得有所依止。然佛又為法身──法性自受用身──故本無所依止，但依眾生之心住耳。譬如國家，依土地、人民、主權三要素乃能成立。佛國亦爾，所謂土地，即世界；人民，即眾生；主權，即佛。又就顯著者言，約有三義：一者、同居土，眾同分界，大如微塵世界，小如一家皆是；方域既分，各有世界，即各有教化之法。二者、佛剎，若釋迦佛剎之娑婆世界是，此界亦為有勝妙功德相之一，有非他清淨土世界所有者。三者、眾生心，經言十方、三世界一切諸佛，常住十方、三世一切眾生心中說法是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】二、明佛國宗：今此之所謂宗，與天台五重玄義所謂宗有異。蓋五重玄義之體、宗、用三，律之起信論之三大，似以「體」、「相」為體，分「用」為宗與用者。今所謂宗，乃統體、相、用以言者。如起信論就大乘以明體、相、用，即以大乘為宗。今經就佛國以明，故以佛國為宗。宗者、謂總持綱要之主旨，非但從因趣果為宗；彼狹、此寬，故云有異。明此今復為二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    甲、依經文明：寶積請說得佛國淨，如來具答並現淨土，此為佛國一品所由安立，可無論矣。方便、弟子、菩薩三品，有義無文。問疾品、淨名現空室，文殊問之，答云：『諸佛國土亦復皆空』，正顯種種佛國皆常寂光。不思議品、既顯須彌燈王佛國，借座入室，立身如座，亦顯器界小大自在。觀眾生品、天女顯淨名室八種功德，結歸『此室一切諸天嚴飾宮殿、諸佛淨土皆以中現』。天女即為淨名所化眾生，就所化眾生及所居丈室以顯，亦正顯佛國也。入不二法門品無文。香積佛品、顯眾香國及其教化事業，彼土此土人民飯食，淨穢交徹，一多遍融，此亦顯佛國也。菩薩行品、為香積佛品之餘勢。見阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1034" width="16"/>
     佛品、正結顯淨名所修淨土，可知。且不獨經宗分為然，經序分、獻寶蓋合成一蓋，現諸世界及十方諸佛說法相，皆顯示佛國之文也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】明佛國宗中，引起信論，體相為體，指如來藏具足功德相，而此藏心仍依空為體也。分用大為宗與用者，指大乘因果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】乙、依法義明：佛為寶積所說淨佛土行，即是淨名一經法本。其下淨名所說所現，要唯依此法本，修淨土行、證淨土果而已。猶華嚴入法界品之善財，其所參學修習，要唯實踐華嚴所說諸菩薩地而已。方便品、即『隨所化眾生而取佛土』也。弟子品、菩薩品，即『隨所調伏眾生而取佛土』也。室中六品，即『隨諸眾生應以何國入佛智慧而取佛土也。菩薩行品、見阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1035" width="16"/>
     佛品，即『隨諸眾生應以何國起菩薩根而取佛土』也。此就緣以言者。若就因以言，則方便品是觀世間苦聞佛發心也。弟子品、菩薩品，是修直心淨土。室中六品，是修深心淨土。菩薩行品、見阿
     <img align="absmiddle" border="0" height="16" src="./1710.files/image001.gif" v:shapes="_x0000_i1036" width="16"/>
     佛品，是修菩提心淨土。此之三心為總，餘十四心為別。明維摩詰即是修取淨佛國土、攝化眾生之實踐者，則佛國為此經之宗，可無疑矣。經序是宗由藉，經益是宗效功，胥繫乎宗，不言可知。諸眾生自性清淨心，為宗之體：真應佛土及其種種功德，為宗之相；修種種心行、得種種佛國、攝受種種眾生來生其中，為宗之用。本經玄義，微顯乎是。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】依法明義中，猶華嚴入法界品之善財句：佛說善財童子，入十地而參訪善知識，皆一一實踐，步步證行，所謂自行者也。今以此經之維摩詰則反是，自居師位，教化他人，蓋以淨佛國土，須由教化眾生而成故。彼證法身，此淨佛國，實則自行化他，同一佛法，皆為佛事，特存兩方觀察而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】三、佛國品第一　品謂品類，就經中品類相同之文義，聚割分段得十四品。此品居在最前，故曰第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲一
     <span lang="EN-US">
      經序分
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙一
     <span lang="EN-US">
      通序
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】序者、端緒，居在經首，故名為序。其式由佛親定，不獨為此經序，遍為一切經序，故名通序，亦名遺囑序也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是我聞：一時，佛在毗耶離、庵羅樹園，與大比丘眾八千人俱。菩薩三萬二千，眾所知識，大智本行皆悉成就，諸佛威神之所建立。為護法城、受持正法，能師子吼，名聞十方，眾人不請、友而安之，紹隆三寶、能使不絕，降伏魔怨，制諸外道。悉已清淨、永離蓋纏，心常安住無礙解脫。念、定、總持、辯才不斷，布施、持戒、忍辱、精進、禪定、智慧及方便力、無不具足，逮無所得不起法忍。已能隨順轉不退輪，善解法相，知眾生根，蓋諸大眾，得無所畏。功德智慧以修其心，相好嚴身色像第一，捨諸世間所有飾好。名稱高遠、踰於須彌，深信堅固、猶若金剛。法寶普照而雨甘露，於眾言音微妙第一。深入緣起，斷諸邪見有無二邊，無復餘習。演法無畏猶師子吼，其所講說乃如雷震。無有量，已過量。集眾法寶，如海導師。了達諸法深妙之義，善知眾生往來所趣及心所行。近無等等佛自在慧、十力、無畏、十八不共。關閉一切諸惡趣門，而生五道以現其身。為大醫王，善療眾病，應病與藥，令得服行。無量功德皆成就，無量佛土皆嚴淨。其見聞者無不蒙益，諸有所作亦不唐捐，如是一切功德皆悉具足。其名曰：等觀菩薩，不等觀菩薩，等不等觀菩薩，定自在王菩薩，法自在王菩薩，法相菩薩，光相菩薩，光嚴菩薩，大嚴菩薩，寶積菩薩，辯積菩薩，寶手菩薩，寶印手菩薩，常舉手菩薩，常下手菩薩，常慘菩薩，喜根不薩，喜王菩薩，辯音菩薩，虛空藏菩薩，執寶炬菩薩，寶勇菩薩，寶見菩薩，帝網菩薩，明網菩薩，無緣觀菩薩，慧積菩薩，寶勝菩薩，天王菩薩，壞魔菩薩，電德菩薩，自在王菩薩，功德相嚴菩薩，師子吼菩薩，雷音菩薩，山相擊音菩薩，香象菩薩，白香象菩薩，常精進菩薩，不休息菩薩，妙生菩薩，華嚴菩薩，觀世音菩薩，得大勢菩薩，梵網菩薩，寶仗菩薩，無勝菩薩，嚴土菩薩，金髻菩薩，珠髻菩薩，彌勒菩薩，文殊師利法王子菩薩：如是等三萬二千人。復有萬梵天王尸棄等，從餘四天下來詣佛所而為聽法。復有萬二千天帝，亦從餘四天下來在會坐。并餘大威力諸天、龍、神、夜叉、乾闥婆、阿修羅、迦樓羅、緊那羅、摩侯羅伽等、悉來會坐。諸比丘、比丘尼、優婆塞、優婆夷，俱來會坐。彼時、佛與無量百千之眾，恭敬圍遶而為說法。譬如須彌山王顯於大海，安處眾寶師子之座，蔽於一切諸來大眾。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】今釋此文，聊陳梗概，若廣解說，百年難盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、科判：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌五成就  ┌聲聞眾  ┌標舉類數
   </p>
   <p class="MsoPlainText" style="text-indent:24.0pt;">
    <span>
    </span>
    ┌詮敘事由─┤        │菩薩眾─┤稱歎功德
   </p>
   <p class="MsoPlainText" style="text-indent:24.0pt;">
    通序─┤
    <span>
    </span>
    └眾成就─┤禪天眾  │陳列名號
   </p>
   <p class="MsoPlainText" style="text-indent:24.0pt;">
    <span>
    </span>
    └結成法會            
    │欲天眾  └結成類數
   </p>
   <p class="MsoPlainText" style="text-indent:24.0pt;">
    <span>
    </span>
    │八部眾
   </p>
   <p class="MsoPlainText" style="text-indent:24.0pt;">
    <span>
    </span>
    └四眾眾
    <span lang="EN-US" style='font-family:"Times New Roman";
"Courier New"'>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、翻譯：毗耶離：此云廣嚴，一云好稻，一云好道，一云好德。西域記云：吠舍釐國，舊訛曰毗舍離。菴羅：此云難分別，或云奈。比丘：亦作苾芻。一翻除饉，一云：具含破惡、怖魔、乞士三義。今謂除饉即是乞士之義。菩薩：具云菩提薩埵。一翻自覺覺他為義，或云開士、始士、高士、大士，或翻無上道大心，大道心眾生，大道心成就眾生，佛道成就眾生。今定為覺有情。魔：具云魔羅，此翻縛者。禪：具云禪那，此翻淨慮。須彌：或須彌羅，或蘇迷盧，此翻妙高。梵：此翻質淨。彌勒：此翻慈氏。文殊師利：此翻妙德，或妙吉祥，或翻妙智。尸棄：此翻云火，亦云火首，亦云螺髻，亦云蠡髻。夜叉：或作藥叉，此翻輕捷。有地、空、天三行分別。乾闥婆：或健達縛，此云香陰。阿修羅：亦作阿修洛，此云無天德。迦樓羅：此翻為妙翅鳥。緊那羅：此云疑人，頭有角神。摩侯羅伽：此云地龍，即蟒蛇神。比丘尼：尼、譯為女。優婆塞、優婆夷：亦作鄔波斯迦、鄔波斯夷，此云清信士、清信女。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、綸貫：此之一文，皆結經者敘當時法會情形之文也。夫將欲舉其所親聞之說以傳信來葉，必指出當時說法之教主，在何場所，與同聞者有若干人，其人皆為何如之人，於其時、處來相集會懷何意念，與其聞持傳述之說咸可參證，乃能疑絕信成。阿難遵佛遺囑，敘之經首，古稱六種成就，以成就後世得諸傳聞者之信心，即此信、聞、時、主、處、眾是也。主伴雲集，感應道交，於彼時、處遂成法會。其法會之情形，蓋如是其盛也！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】凡佛說經通序分中，準智度論，皆俱作六種成就。以六緣缺一則教不興，興則必具，故曰成就。云何為六？一、如是二字，阿難尊者結此經時，意謂信我聞於佛說、佛印可者，實屬如是，決非不如是也，是為信成就。我聞二字，亦謂我與大眾親聞於佛者，是為聞成就。一時二字，從一法會因由起，至聞說是經已止，不拘時日，皆名一時。佛本不說法，亦無法可說，但以因緣故可得說法。因緣兩字，亦隱含時義，是為時成就。佛之一字，惟佛能說法，教化菩薩以下眾生，故法化以佛為主，是為主成就。至在何方處所，即為處成就。與大比丘眾若干人具，見當時聞法之眾，有目共睹，決非一二人所能臆度杜撰者，是為眾成就。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二
     <span lang="EN-US">
      別序
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】序者、由引、借事現瑞以為由藉，睹瑞測意以為引稱，乃緣起此經之特別事故，不關餘經，故云別序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、毗耶離城有長者子，名曰寶積，與五百長者子，俱持七寶蓋，來詣佛所，頭面禮足，各以其盡共供養佛。佛之威神，令諸寶蓋合成一蓋，遍覆三千大千世界，而此世界廣長之相悉於中現。又此三千大千世界──諸須彌山、雪山、目真鄰陀山、摩訶目真鄰陀山、香山、寶山、金山、黑山、鐵圍山、大鐵圍山，大海、江河、川流、泉源，及日、月、星、辰，天宮、龍宮、諸尊神宮，悉現於寶蓋中。又十方諸佛、諸佛說法，亦現於寶蓋中。爾時、一切大眾睹佛神力，歎未曾有，合掌禮佛，瞻仰尊顏目不暫捨。長者子寶積，即於佛前以偈頌曰：『目淨修廣如青蓮，心淨已度諸禪定，久積淨業稱無量，導眾以寂故稽首。既見大聖以神變，普現十方無量土，其中諸佛演說法，於是一切悉見聞。法王法力超群生，常以法財施一切，能善分別諸法相，於第一義而不動。已於諸法得自在，是故稽首此法王。說法不有亦不無，以因緣故諸法生，無我、無造、無受者，善惡之業亦不亡。始在佛樹力降魔，得甘露滅、覺道成，已無心意、無受行，而悉摧伏諸外道。三轉法輪於大千，其輪本來常清淨，天人得道此為證，三寶於是現世間。以斯妙法濟群生，一受不退常寂然。度老、病、死大醫王，當禮法海德無邊。毀譽不動如須彌，於善不善等以慈，心行平等如虛空，孰聞人寶不敬承！今奉世尊此微蓋，於中現我三千界，諸天、龍、神所居宮，乾闥婆等及夜叉，悉見世界諸所有，十力哀現是化變。眾睹希有皆歎佛，今我稽首三界尊。大聖法王眾所歸，淨心觀佛靡不欣，各見世尊在其前，斯則神力不共法。佛以一音演說法，眾生所歸，淨心觀佛靡不欣，各見世尊在其前，斯則神力不共法。佛以一音演說法，眾生隨類各得解，皆謂世尊同其語，斯則神力不共法。佛以一音演說法，眾生各各隨所解，普得受行獲其利，斯則神力不共法。佛以一音演說法，或有恐畏、或歡喜、或生厭離、或斷疑，斯則神力不共法。稽首十力大精進，稽首已得無所畏，稽首住於不共法，稽首一切大導師，稽首能斷諸結縛，稽首已到於彼岸，稽首能度諸世間，稽首永離生死道。悉知眾生來去相，善於諸法得解脫，不著世間如蓮華，常善人於空寂行。達諸法相無罣礙，稽首如空無所依。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文分判如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌同行獻蓋
   </p>
   <p class="MsoPlainText" style="text-indent:24.0pt;">
    <span>
    </span>
    ┌共獻佛蓋現佛國瑞┤
   </p>
   <p class="MsoPlainText" style="text-indent:24.0pt;">
    <span>
    </span>
    │                
    └合蓋普現
   </p>
   <p class="MsoPlainText" style="text-indent:24.0pt;">
    別序┤
   </p>
   <p class="MsoPlainText" style="text-indent:24.0pt;">
    <span>
    </span>
    │                
    ┌述欣歎狀
   </p>
   <p class="MsoPlainText" style="text-indent:24.0pt;">
    <span>
    </span>
    └睹佛國瑞欣歎佛德┤
   </p>
   <p class="MsoPlainText" style="text-indent:24.0pt;">
    <span>
    </span>
    └紀欣歎辭
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此文翻譯如下。目真鄰陀：或作目真鄰那，此云石山。摩訶：此云大，或云具大、多、勝三義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此文釋名如下。寶積：一譯寶事，一譯實性。梵語云何，未從稽考。今會釋之：事謂事實，積謂積聚，性謂性空。今一事實當前，要皆眾緣積聚和會之所成就，究其性元當體空寂湛然常遍，而德相、業用之積累增長亦不斷滅，寶、是有價值義，可貴重義。此菩薩為極有價值極可貴重之人，故名寶事。此菩薩由無量善根智種所生，故名寶積。此菩薩證諸法實相，總持緣起，無量功德不壞不雜，故名寶性。又、寶積者，佛國之因，自利利他。萬有寶貴之謂佛，有情、無情眾德積合之謂國，故佛國由寶積起也。寶蓋：諸佛以大慈悲為功德，本普覆含育一切眾生，攝有緣者而為教化，使得解脫熱惱、清涼自在，是為寶蓋之義。寶積等長者子，以此心共同迴向佛，和合為一，故淨佛國土即依之而現。無我：一、假名我，二、妄執我；此云無我，無妄執我。甘露滅：據肇注：梵本作寂滅，甘露寂滅即大涅槃。甘露是喻，喻得寂滅，如渴得甘露也。三千大千世界：一太陽系為一世界，合千世界為一中千世界，合千中千世界為一大千世界。此之三千大千世界，皆釋迦佛之應化境。三轉法輪：轉惑、業、苦三，成般若、解脫、法身三德也。輪有摧碾、旋轉、圓動之義，即三轉之相也。世尊：佛號之一，為種種世間之尊也。三界：有色有欲界，有色無欲界，無色無欲界。一音：法性之音，即是圓音，於一切音常如其性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此文綸貫如下：廣博淨嚴之城，即眾生自性清淨心，是謂本性淨佛國土。真淨恆熏，緣行互感，是以俱持寶蓋，趣向佛地，普覆有情，同登大覺。據肇注：維摩詰亦五百長者子之一。此法本中以寶積為首者，大乘佛法僧寶積藏之心地，即眾生正因佛性；故因地法行雖無量，唯寶積為本也。然實踐時但舉維摩詰，以淨諸愛見、淨諸世見、淨諸心行之功，重在淨名也。攝歸圓覺，普現威神，一行出一切行，一切行入一行。體融大悲，量周真界，應諸國土作大法施，此淨佛國土之因果，不可思議之解脫也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    發起因心，推崇果覺，用示依歸，遂興稱頌。首讚佛已得色自在、得心自在、得業自在，故能攝化群生，導歸圓寂，此總起也。次讚寶蓋普現十方佛化之神變力，舉現事證成前偈也。得法自在，謂之法王。群生者制於法，而法隨法王轉，故能善施法力資益有情，巧說法相借顯實義。說有不有，說無不無，說因緣生以明不生，雖說畢竟無有主宰造業受報之者，而善惡業燦然不落空亡，業報歷歷不昧，此舉佛所說法以證成前偈也。降魔成佛，轉法輪度眾生，此三偈乃讚佛應世之大事者。八風不動，一子等慈，心平如空，人敬為寶。此一偈讚佛處世之德化，雖千載下猶令人想見佛之生平也。於下，就當時獻蓋睹瑞、眾心變化之情狀以為稱歎。此有二偈直敘事狀，次有一偈讚身輪不思議神通，次有三偈讚口輪不思議教誡。於是寶積遂復讚佛智斷二德以為宗極。證於知眾生相即涅槃、菩提相，無所從來，亦無所去，故不著世間如蓮華，常善入於空寂行也。能善巧施設諸法而無所住著，本無拘縛，亦無解脫，故達諸法相無罣礙、圓湛如空無所依也。此讚人法二空、結歸一實相者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】年德資位俱高，為長者；有謂唯稱佛者，餘則皆為長者子，總之、尊稱也。寶蓋、有二義：依事言，為七寶而成之幢幡寶蓋。依理言，寶為一切功德相，蓋即同等大悲相。來詣佛所句：謂從本因地至於佛地，始覺與本覺合一也。三千大千世界句：積此一太陽系之世界一千為一小千，合千小千為一中千、合千中千為一大千。但此係就凡夫心量所能及者而論，其實四禪天普遍大千世界，必到阿羅漢乃能見之。又、十方諸佛諸佛說法句：此種世界，似又不限於普通大千，又非阿羅漢所能見者也。瞻仰尊顏句：凡佛三十二相、八十種好顯現者，皆在頭目。得色自在乃得心自在，心為身之體，故能現莊嚴清淨之身。此章，當知寶積長者子俱持獻蓋，為同感自心。譬如摩尼寶珠，映於五色，隨方各現，由體起用也。佛以威神力故，令諸寶蓋合為一蓋，正是相應自心，攝用歸體也。莊嚴寶飾，光明無量，照十方國，體用同時也。偈頌中，心淨已度諸禪定句：謂不被覆於禪定而得其究竟，是心自在。能善分別諸法相二句：謂不落垢淨、增減、生滅六相而分別諸法，故曰第一義，故曰不動，故曰能善分別。以因緣諸法生二句：即謂無造作主體之我，皆因因緣和合，故有造、受。三種法輪，謂轉迷成悟，轉凡成聖，轉染成淨。十力哀現此變化句：十力、指無畏言，哀、指大悲言。大聖法王眾所歸句：謂佛統一切法蔑不自在，故曰法王，反徵凡、小為法力所縛，不得不求救度，故曰眾所歸。稽首十力大精進句：指佛智德言。稽首能斷諸結縛句：指佛斷德言。悉知眾生去來句：謂本無所來，亦無所去，即是菩提、涅槃之相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲二
     <span lang="EN-US">
      經宗分
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙一
     <span lang="EN-US">
      如實說受得佛國淨不可思議解脫
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙一
     <span lang="EN-US">
      敘請
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、長者子寶積說此偈已，白佛言：『世尊！是五百長者子，皆已發阿耨多羅三藐三菩提心，願聞得佛國土清淨，唯願世尊說諸菩薩淨土之行』！佛言：『善哉寶積！乃能為諸菩薩問於如來淨土之行。諦聽！諦聽！善思念之，當為汝說』。於是寶積及五百長者子受教而聽。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】寶積獻蓋，先有修意。睹瑞欣歎，即為發心之相。阿耨多羅三藐三菩提，此云無上正等正覺。其敘請辭言：五百長者子皆已發阿耨多羅三藐三菩提心者，蓋深有以。何者？非已發菩提心，則無論所修為何種法門，要唯人天雜業或小乘偏行耳，總不得入佛法。而發心位不一，或信成就，或解成就，或證成就；至少亦必如善財遇文殊師利之發心相，及阿難在大佛頂三卷終之發心相。觀楞嚴耳根圓通，必令阿難悟得真心後乃教修習；善財參善知識學菩薩行，一一皆言已先發菩提心。驗之此經，若合符節，故大乘必先悟而後修也。逮其一悟相應，眾行遍修。菩薩淨佛國土之行，實眾行會歸之宗致，然非怯弱眾生求生淨土之行，乃勇猛大士都攝種種眾生緣起淨土之行。夫無大乘則無小乘，以無佛則無法、無聲聞也。然則疇昔若無勇猛大士若法藏比丘者，發願修淨土行，今日安有極樂世界可往生哉！夫彼既丈夫我亦爾，寶積之所能，亦固諸菩薩之所共能。故佛讚曰：善哉寶積！乃能為諸菩薩問於如來淨土之行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章先說皆已發菩提心，後說願聞得佛國淨，自有漸次。如楞嚴經，阿難初啟請白佛，佛必先令發心，自尋本因心地，然後許說開示。凡大乘諸經，皆先說本因心地而後許說法要，因不發心則法為浪擲耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    藉此敘請，可釋三疑：一、來生淨土：菩薩修成，還來度眾，與眾生念佛往生淨土，同是佛事。不過一為還相，一為往相。二、專教化他：雖不自修，實則度己度人本同一義，故自行便是化他。三、示現塵勞：此雖似易假借以便恣妄行，實則迴向佛智，過則消滅，即在流轉──即塵勞相──而菩提心自不散失，所謂隨緣不變者是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      說示
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁一
     <span lang="EN-US">
      稱理直說
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊一
     <span lang="EN-US">
      隨緣定宗建宗攝緣緣成佛國土成
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛言：『寶積！眾生之類是菩薩佛土。所以者何？菩薩隨所化眾生而取佛土，隨所調伏眾生而取佛土，隨諸眾生應以何國入佛智慧而取佛土，隨諸眾生應以何國起菩薩根而取佛土。所以者何？菩薩取於淨國，皆為饒益諸眾生故。譬如有人，欲於空地造立宮室，隨意無礙，若於虛空終不能成。菩薩如是，為成就眾生故願取佛國，願取佛國者非於空地。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫佛土非穢非淨，而唯隨所化眾生以類──即眾同分──業為感，故曰眾生之類是菩薩土。隨所曾化、所今化、所能化之眾生為何如眾生，遂即建設如何佛土，此一例也。建設如何佛土乃能隨緣化度眾生，遂即建設何如佛土，此又一例。隨所調伏為如何眾生取如何佛土，取如何佛土乃隨機調伏眾生；為入佛智慧、及起菩薩根，其例亦然。隨所化、指人天，隨調伏、指二乘，入佛智慧、指發大心，起菩薩根、指修大行。菩薩唯為饒益眾生，非以自求，故無成見。大悲般若為因，眾生類業為緣，因緣湊合佛國土現，譬猶空地之起宮室。設或無大悲心，捨離眾生，得佛淨國，無有是處。故曰：若處虛空，終不能成。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】菩薩隨所化眾生而取佛土四句：即是隨所化緣而建宗也。菩薩取於淨國二句：即是建宗攝所化緣也。譬如有人下八句：即是所化緣成則佛國土成也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      從心起行融行歸心心淨佛國土淨
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      『寶積當知！直心是菩薩淨土，菩薩成佛時不諂眾生來生其國。深心是菩薩淨土，菩薩成佛時具足功德眾生來生其國。菩提心是菩薩淨土，菩薩成佛時大乘眾生來生其國。布施是菩薩淨土，菩薩成佛時一切能捨眾生來生其國。持戒是菩薩淨土，菩薩成佛時行十善道滿願眾生來生其國。忍辱是菩薩淨土，菩薩成佛時三十二相莊嚴眾生來生其國。精進是菩薩淨土，菩薩成佛時勤修一切功德眾生來生其國。禪定是菩薩淨土，菩薩成佛時攝心不亂眾生來生其國。智慧是菩薩淨土，菩薩成佛時正定眾生來生其國。四無量心是菩薩淨土，菩薩成佛時成就慈悲喜捨眾生來生其國。四攝法是菩薩淨土，菩薩成佛時解脫所攝眾生來生其國。方便是菩薩淨土，菩薩成佛時於一切法方便無礙眾生來生其國。三十七道品是菩薩淨土，菩薩成佛時念處、正勤、神足、根、力、覺、道眾生來生其國。迴向心是菩薩淨土，菩薩成佛時得一切具足功德國土。說除八難是菩薩淨土，菩薩成佛時國土無有三惡、八難。自守戒行、不譏彼闕是菩薩淨土，菩薩成佛時國土無有犯禁之名。十善是菩薩淨土，菩薩成佛時命不中夭、大富、梵行、所言誠諦、常以軟語、眷屬不離、善和諍訟、言必饒益、不嫉、不恚、正見眾生來生其國。如是寶積！菩薩隨其直心則能發行，隨其發行則得深心，隨其深心則意調伏，隨其調伏則如說行，隨如說行則能迴向，隨其迴向則有方便，隨其方便則成就眾生，隨成就眾生則佛土淨，隨佛土淨則說法淨，隨說法淨則智慧淨，隨智慧淨則其心淨，隨其心淨，則一切功德淨。是故寶積！若菩薩欲得淨土，當淨其心，隨其心淨則佛土淨』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文從心起十七行，行行徹果，果果該因。種種眾生來生其國，皆由佛之因行所感。由佛感成，故成佛國。初之三心是根本心。然按肇注：菩提心名為大乘心，準之他種經論應名為大悲心。但古來菩提心、大乘心，皆是大悲心之義，誠以大悲心是大乘菩提之特性也。其次有六波羅密心，其次為四無量心、四攝法，其次為方便及道品，結之以迴向心。回向真如佛果以利一切眾生，故得一切具足功德國土。其下除八難、自守不譏、修十善三心，唯是方便成就眾生。行十善攝受十善業人天，十善業盛故即得佛土淨。佛土淨故無有地獄、餓鬼、畜生、修羅等道，不說剛強苦切之言，故說法淨。法淨則智淨，智淨則心淨，心淨則德淨，即轉眾生濁、劫濁、見濁、命濁、煩惱濁為五淨也。融行歸心，一切唯心。淨心為因，淨土為果，淨眾生心得佛土淨。因果不昧，如是，如是！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章所言，真心即迴向真如心，深心即集受淨法心，大乘心即濟度眾生心。清藏本、大乘作菩提，應作大悲，方不混入直、深。三十二相，惟忍乃成。佛特揭忍辱波羅密處甚多者，以此。四攝法：一、布施，二、愛語，三、同事（現種種同類之身而作同業），四、利人：皆攝取眾生之法也。迴向心、謂迴向種智，不求果德而招有漏，是為真善迴向。如講義、直心是菩薩淨土下，指從三根本心起無量善行也。迴向心是菩薩淨土下，指攝無量善行復歸三心也。隨智慧淨則心淨下，指若能淨其心，則所修取之佛國土亦自能淨也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      斷疑護益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊一
     <span lang="EN-US">
      為眾斷疑
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、舍利弗承佛威神作是念；若菩薩心淨則佛土淨者，我世尊本為菩薩時意豈不淨，而是佛土不淨若此？佛知其念，即告之言：『於意云何？日月豈不淨耶？而盲者不見』。對曰：『不也，世尊！是盲者過，非日月咎』。『舍利弗！眾生罪故，不見如來國土嚴淨，非如來咎。舍利弗！我此土淨而汝不見』。爾時、螺髻梵王語舍利弗：『勿作是念謂此佛土以為不淨！所以者何？我見釋迦牟尼佛土清淨，譬如自在天宮』。舍利弗言：『我見此土丘陵、坑坎、荊棘、沙礫、土石諸山、穢惡充滿』。螺髻梵王言：『仁者心有高下，不依佛慧，故見此土為不淨耳。舍利弗！菩薩於一切眾生悉皆平等，深心清淨，依佛智慧，則能見此佛土清淨』。於是佛以足指按地，即時三千大千世界，若干百千珍寶嚴飾，譬如寶莊嚴佛、無量功德寶莊嚴土。一切大眾歎未曾有，而皆自見坐寶蓮華。佛告舍利弗：『汝且觀是佛土嚴淨』！舍利弗言：『唯然，世尊！本所不見，本所不聞，今佛國土嚴淨悉現』。佛語舍利弗：『我佛國土常淨若此，為欲度斯下劣人故，示是眾惡不淨土耳。譬如諸天共寶器食，隨其福德飯色有異。如是舍利弗！若人心淨，便見此土功德莊嚴』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文有三：一者、舍理弗聞隨其心淨則佛土淨，證以現見此南閻浮提不淨相，遂生佛因地心豈有不淨之疑。佛釋其疑，有此量云：汝舍利弗不見此土嚴淨非如來咎；以汝等眾生自己罪障故；凡眾生自己業障不見淨土皆非如來咎，譬如眾盲者不見光明皆非日月咎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二者、螺髻見淨，舍利弗見穢，則有不定疑。螺髻釋以心有高下，不依佛慧，故見不淨；若能深心平等，依佛智慧，即見佛土淨。仍是見不淨是舍利弗咎，非如來咎。言心有高下者，舍利弗未嘗不見自在天宮之嚴淨，但由封執情見，心不平等，謂彼係自在天所有，非此閻浮提所有耳。此中、一者雖成立理論、而不得實證；二者二人各見，但能成立不定是穢，未能證實決定是淨。此時若不能證實此佛土決定是淨，則將令當時在法會之閻浮提人眾，益深罥疑網，末由解除矣，佛遂示現淨土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三者、示現淨土，證實此佛土淨，使在法會大眾共見共聞，於是乃知見不淨者確由自己之罪，而隨分見淨者亦由自己之福。此正猶諸天共寶器食，隨其福德飯色有異耳。佛土嚴淨，尚非螺髻梵王所能想像，況執為穢惡充滿哉！佛現身於──閻浮提人──同業招感、同分妄見之穢惡充滿閻浮提，亦為大悲願力現同塵事，攝化罪業深重、志趣下劣之人焉耳。此與法華窮子喻品，可相引證。夫此佛土本常清淨，非假造作而後清淨。故一人心淨，即一人見佛土嚴淨也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此經發起疑念皆由舍利弗者，以舍利弗在聲聞中智慧第一，表法執也。此云承佛威神作是念者，蓋佛說法，但有信受，莫敢懷疑。佛因情見凡夫、法執聖眾皆不能不疑此，而又深藏心底不敢起問，乃加持舍利弗生此念以斷眾疑耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、承佛威神作是念句：正顯疑之所以起。自在天宮有二：一、大自在天，二、他化自在天。依佛智慧二句：指一念返觀、頓現淨土，即是自性清淨本心。寶莊嚴佛，為當時西士人所共知，莊嚴第一，故釋尊舉以喻之。示諸眾生不淨土句：明業力不同，得果自異。因眾生同分之心理、行為，眾惡不淨，故招感得今時惡濁世界耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      隨機獲益
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      當佛現此國土嚴淨之時，寶積所將五百長者子皆得無生法忍，八萬四千人皆發阿耨多羅三藐三菩提心。佛攝神足，於是世界還復如故。求聲聞乘者三萬二千諸天及人，如有為法皆悉無常，遠離塵垢，得法眼淨。八千比丘不受諸法，漏盡意解。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文有二：一者、在嚴淨中，寶積等證無生法忍，及八萬四千人發菩提心。得無生法忍，種種位不一。觀其前述發心，則此正如善財遇德雲登初住耳。此大乘益即在佛淨土中得者，以大乘依佛智慧故，佛智慧即法華佛智見也。二者、回復原狀之後，有小乘人二種獲益：三萬二千天人入見道位成須陀洹，八千比丘成阿羅漢。小乘益在復故之後得者，一、因不依佛慧，故還從眾生見中得；二、因穢而忽淨，淨忽又穢，悟世無常，遂得聖果。此二者，亦淨眾生心分得二種淨佛土者。前者似得菩薩實報淨土；後者得小乘方便淨土因，故所得即淨土益也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章所言，得無生法忍，發菩提心，得法眼淨，漏意盡解各句：其義淺深，亦各自不同。顯大機大根獲大益，小機小根獲小益也。神足者，即六神通之第五種神足通。聲聞者，必待聞佛聲音說法而後悟解，不能獨覺者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     方便品第二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二
     <span lang="EN-US">
      如實修證不可思議解脫得佛國淨
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙一
     <span lang="EN-US">
      出維摩詰本行而廣稱歎
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】方者、方法，便者、便宜。方者、方國時代，便者、便利順勢。謂心無常心，見無成見，惟以順便種種方國、種種時代之氣勢福利，善能應用種種便當適宜之方法化益群生也。古來釋為權巧、善巧等義，總不越此。第二品文題之為方便者，凡有三義：一者、第一峰頭無相見處。善財參學以修己求生淨土，淨名實行而化他取得佛國，皆別峰相見耳。實際理地不立一法，種種施為無非方便；故直至見阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1025" width="16"/>
     佛皆方便也。但善財修己而往生淨土，故凡諸所遇皆奉以為師；淨名以化他而修取佛國，故凡諸所遇皆將以為資。其歷程相同而行趣相反，故一生西方極樂國，一取東方不動國也。雖然、此皆方便門中事耳。二者、經云：以善方便居毗耶離。指維摩詰淨法界身，唯以方便應化人世，廣作種種和光同塵、隨類主導之事，故此標題方便。三者、經云：其以方便現身有疾。指維摩詰功德聚身，唯以方便示現老病，遂說種種應病與藥、解黏去縛之法，故此標題方便。由是觀之，此品實為淨名種種方便所依，故標方便為題也。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁一
     <span lang="EN-US">
      出名
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、毗耶離大城中有長者，名維摩詰。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】爾時、猶云當時，但指發現其事之時，未嘗確定年月日期。今意測之：淨名示疾之時，距寶積獻蓋之時，必已二三十年矣。何者？一、因前品睹瑞發心，聞法得忍，五百皆稱為長者子；今已稱為長者，且歷敘其以長者身所作種種佛事，故知其已隔二三十年也。否則、此淨名長者必非前品寶積所將五百長者子之一也。二、因列淨名示疾之方便，諸弟子及諸菩薩遂倒敘往者遇維摩詰之事，其所經歷必非少時，故知相距之年必久。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】自此而後，從理即而入名字即（賅事想言）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      歎德
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊一
     <span lang="EN-US">
      歎根本德
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      已曾供養無量諸佛，深殖善本。得無生忍，辯才無礙，遊戲神通，逮諸總持，獲無所畏降魔勞怨，入深法門，善於智度，通達方便，大願成就，明了眾生心之所趣，又能分別諸根利鈍，久於佛道心已純淑決定大乘。諸有所作能善思量，住佛威儀，心大如海。諸佛咨嗟，弟子、釋、梵、世主所敬。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫淨名者，乃吾人本淨之真性，即為正因佛性，無量諸佛皆從流出。然而真如內熏，須藉佛法僧寶外熏之緣，以為開發，起深厚心，向佛法僧，隨順修習淨善之法，資益真如佛性，故云已曾供養無量諸佛、深殖善本。此之二句，實為根本諸德之本。昧者空念佛名，妄想法性，靜坐鬼窟塈@活計謂是工夫，貪戀神識上弄光影執為本心，唯是落空亡外道與平地自囚之類。不知宏護三寶，溥利群生，興法供養及財供養，修敬福田與悲福田，乃能深殖善根，開顯德本，福備智圓成無上覺。淨名供養諸佛，善殖善本，於是得無生忍，得無礙辯，得神通，得總持，得無畏，得智度，得通達方便，得成就大願，得他心智，得宿命智，得決定大乘；結歸諸有所作能善思量，住佛威儀，心大如海。故為諸佛之所咨嗟，弟子、釋、梵、世主之所恭敬。此自利也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、供養諸佛、深殖善本二句：是為智、福兼修，智福二者即諸佛種性。辯才無礙句：謂於一義顯無量義，攝無量義為一義。逮諸總持句：謂收藏諸法，不令散失也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      歎方便德
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      欲度人故，以善方便居毗耶離。資財無量攝諸貧民；奉戒清淨攝諸毀禁；以忍調行攝諸恚怒；以大精進攝諸懈怠；一心禪寂攝諸亂意；以決定慧攝諸無智。雖為白衣，奉持沙門清淨律行；雖處居家，不著三界；示有妻子，常修梵行；現有眷屬，常樂遠離；雖服寶飾而以相好嚴身；雖復飲食而以禪悅為昧。若至博奕、戲處輒以度人；受諸異道不毀正信；雖明世典常樂佛法；一切見敬，為供養中最；執持正法，攝諸長幼。一切治生諧偶，雖獲俗利不以喜悅；遊諸四衢饒益眾生；入治正法救護一切；入講論處導以大乘；入諸學堂誘開童蒙。入諸淫舍示欲之過；入諸酒肆能立其志。若在長者、長者中尊，為說勝法；若在居士、居士中尊，斷其貪著；若在剎利、剎利中尊，教以忍辱；若在波羅門、波羅門中尊，除其我慢；若在大臣、大臣中尊，教以正法；若在王子、王子中尊，示以忠孝；若在內官、內官中尊，化正宮女；若在庶民、庶民中尊，令興福力；若在梵天、梵天中尊，誨以勝慧；若在帝釋、帝釋中尊，示現無常；若在護世、護世中尊，護諸眾生。長者維摩詰以如是等無量方便，饒益眾生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】欲度人故，以善方便居毗耶離，此轉上起下者。維摩詰既已成就如此大菩薩功德，為何居毗耶離與塵俗無異耶？答曰：此以善方便度人耳。然則其度人之善方便又為何等耶？答曰：以六度度六蔽，一也。示有六種俗欲而常修戒、定、慧無漏之法，二也。示同四種邪行，度人自守咸軌於正。雖為一切人所恭敬供養奉為最上，而能不生驕慢，執持正法攝諸長幼，三也。雖現身為實業家、交際家、法律家、政治家、演說家、教育家，而能隨處開導饒益救護，四也。入縱欲之淫舍而能示其過，入亂性之酒肆而能立其志，則令淫欲、沉湎之徒見之，亦能發心趨道不以為難。不然、彼淫湎者，將執酒色為天性，謂離欲清淨者，徒因藏身深山幽林，不見可欲而心不亂焉耳，非真有離欲清淨之人也。上來述其示居毗耶離和光同塵之方便，其下隨類現尊貴身以為主導，則又無間人天。人道有其八應，天道有其三應，近於觀音三十二應，可謂不出毗耶離而形充宇宙者也。故曰以如是等無量方便饒益眾生。此就利他以言。從自利言，則如來藏不變隨緣，心佛眾生三無差別，乃理即菩提薩埵也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    剎利、此云地主，乃印度四姓中貴族。波羅門、此云梵志，乃印度四姓中教徒。釋提桓因、此云能天主，華梵簡稱合云帝釋，即上帝也。護世、有四天王：東方持國，南方增長，西方廣目，北方多聞。受上帝命護持人世，故明護世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、博奕戲處句：謂博奕者，惟耽博奕，他非所知，故必入化度，令知尚有佛法。帝釋、為忉利天（欲界第二天）帝。護世、謂四天王，受天帝命，護諸行法眾生。以如是等無量方便饒益眾生句：顯維摩詰心中，自與常人「不見可欲使心不亂」之心量不同。雖入淨穢之場，原無絲毫淨穢之相。以所見眾生淨穢之相，固是心作；能見眾生淨穢之心，亦是心造──如楞嚴云：自心取自心。本非外來起於妄念，能自離念而救度眾生──如金剛云：滅度無量無邊無數眾生已，實無一眾生得滅度者──，則自方便、獲大饒益耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      因惟摩詰示疾而興教化
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁一
     <span lang="EN-US">
      觀身發心
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其以方便現身有疾，以其疾故，國王、大臣、長者、居士、波羅門等，及諸王子並餘官屬無數千人，皆往問疾。其往者，維摩詰因以身疾廣為說法。『諸仁者！是身無常、無強、無力、無堅，速朽之法，不可信也。為苦、為惱，眾病所集。諸仁者！如此身，明智者所不怙。是身如聚沫，不可撮摩；是身如泡，不得久立；是身如燄，從渴愛生；是身如芭蕉，中無有堅；是身如幻，從顛倒起；是身如夢，為虛妄見；是身如影，從業緣現；是身如響，屬諸因緣；是身如浮雲，須夷變滅；是身如電，念念不住。是身無主為如地，是身無我為如火，是身無壽為如風，是身無人為如水。是身不實，四大為家；是身為空，離我我所；是身無知，如草木瓦礫；是身無作，風力所轉。是身不淨，穢惡充滿；是身為虛偽，雖假以澡浴、衣食必歸磨滅。是身為災，百一病惱；是身如丘井，為老所逼；是身無定，為要當死。是身如毒蛇、如怨賊、如空聚，陰、界、諸入所共合成。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      諸仁者！此可患厭，當樂佛身。所以者何？佛身者，即法身也。從無量功德、智慧生；從戒、定、慧、解脫、解脫知見生；從慈、悲、喜、捨生；從佈施、持戒、忍辱、柔和、勤行精進、禪定、解脫、三昧、多聞、智慧諸波羅密生；從方便生；從六通生；從三明生；從三十七道品生；從止觀生；從十力、四無所畏、十八不共法生；從斷一切不善法、集一切善法生；從真實生；從不放逸生；從如是無量清淨法生如來身。諸仁者！欲得佛身、斷一切眾生病者，當發阿耨多羅三藐三菩提心』。如是長者維摩詰、為諸問疾者如應說法，令無數千人皆發阿耨多羅三藐三菩提心。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】本文之科判如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌觀自身
   </p>
   <p class="MsoPlainText" style="text-indent:24.0pt;">
    <span>
    </span>
    ┌大眾問疾  ┌分別觀身─┤
   </p>
   <p class="MsoPlainText" style="text-indent:24.0pt;">
    觀身發心─┤因疾說法─┤
    <span>
    </span>
    └觀他身
   </p>
   <p class="MsoPlainText" style="text-indent:24.0pt;">
    <span>
    </span>
    └聞法發心  └勸導發心
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世間眾生，因不覺妄動而有病，淨名菩薩以大悲方便而示疾。非眾生病，如來無施教之功，眾生無自行之果。緣菩薩疾，法界有應機之教，菩薩有利他之行。若不覺妄動之病滅，則大悲方便之疾除；若大悲方便之疾起，則不覺妄動之病轉。感應道交，內外熏通，故以維摩詰疾，而國王、大臣、長者、居士、波羅門、及王子、官屬等無數千人，雲集興問。淨名於是乃令人人以彼有病之身，推之人人自己之身。先觀身是無常、苦惱之聚，無足依恃，遂說十喻、以明人人自身無常及苦之理。立比量云；身是無常；不久立故；諸不久立者皆無常，如泡。餘之九喻，例推可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問曰：何以知身是眾苦之聚也？答曰：以身乍生，即為老與病死所依，呼吸無常，甚為危迫，故知是苦。問曰：何以知身是無常耶？答曰：此身血肉業風所持，如吹水沫聚為一團，不可撮摩，撮摩即散，故知是無常也──初因無明業識為中心力，遂攬父精母血凝為自體──。問曰：不然，身有個形體故。答曰：身根色狀業力暫現，猶如漚泡不得久立，故知是無常也。問曰：不然，身長時存在故。答曰：渴愛所注，相似相續。如彼燈燄從油炷生，油乾炷燼，燄續則斷；渴消愛歇，亦復如是，故知是無常也。問曰：不然，身有自體相故。答曰：層疊纏裹，恍似有實，然同芭蕉中空無堅，故知是無常也。問曰：不然，身體本常一故。答曰：本無常一，顛倒故見。如觀眩人幻無為有，故知是無常也。問曰：不然，身明了現前故。答曰：雖有身相，如在夢中，見自見他，皆是虛妄，故知是無常也。問曰：不然，身體是真實故。答曰：由三世業集四大緣，在心鏡中現身如影，故知是無常也。問曰：不然，身本自然有故。答曰：業識為因，名色為緣，身依起滅，如聲之響，故知是無常也。問曰：不然，身個形自存故。答曰：業緣牽合，時變時滅，猶如浮雲倏然有無，故知是無常也。問曰：不然，身有形現存故。答曰：眾緣集起，緣起即滅，如閃電光剎那不住，故知是無常也。能見此身現前剎那、剎那變滅不住，則無常觀成矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    下有八喻，觀身無我。問曰：身是無常與苦，此義不然。身有生命，有自在力，主宰環境，造作受用，何得比同影、響、雲、電、無我無生之物？答曰：不然，身體如地，非能自主。身心如火，豈為吾我？身之業用，動作如風，何來性命？身之生死，流轉如水，安有魂靈？四大假合，寧有真實？當體全空，何我何物？如草木瓦礫無知，故知地無主。為風力所轉無作，故如風無壽。此身無我，故無常、苦、空也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以下六句，合觀不淨及苦。蓋苦與不淨是事，而無常、無我是理。雖悟無常、無我之理，觀身是苦，而習慣自然已成常事，貪玩色身深生愛著，然此實唯互相誑騙而自欺其明耳。何則？涕、淚、屎、尿、痰、唾、汗、垢，凡所流溢無非不淨，足知全身穢污充滿，外包薄皮，偽現形容。雖復澡浴香潔、鮮衣美食，病與老死輒相凌逼，凡是又誰不曾身歷目擊者哉！顧猶貪玩愛著，非自欺欺人而何？故此身實為毒蛇、猛獸、怨賊、惡鬼所聚之曠野，處此甚可怖畏，甚可憂患，甚可厭惡。此為觀自身竟，即無常、苦、空無我、不淨四枯念處也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切可樂皆自身起，身既如是，除此身外復有何者以為樂耶？使更無堪樂者，雖悟此身無常、苦、空無我、不淨，不唯無可除卻，除卻亦何所得，則翻不如不知此為愈也。答曰：不然，有佛清淨法身甚是可樂。所以者何？以從無量功德智慧生故，從五分無漏法生故，從四無量心生故，從六波羅密生故，從方便、神通生故，從道品、止觀生故，從佛果不共力生故，從斷智二德生故，從真實嚴重生故，故當欣樂。此為觀佛身竟，即常、樂、我、淨四榮念處也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋尊昔於雙林之間現般涅槃，林之八樹變現四枯、四榮之相，以表四枯、四榮之間為大涅槃。六凡執世間法為常、樂、我、淨，固迷大涅槃，二乘執一切法為無常、苦、空無我、不淨，亦迷大涅槃。而大涅槃實亦不離四枯、四榮，四枯四榮全即大涅槃也。大涅槃性如是，本不生菩提心亦復如是。故淨名令分別觀身相為剴切而顯發真心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雖然、此身既不足依，縱有佛身可樂，亦與吾今有何交涉？答曰：不然，吾人自心本真如性，亦即佛心本真如性；而此心真如性，本非是人亦非是佛，然具能起諸佛、眾生一切因果業報依正染淨之事。心迷性違，無明妄動，遂成吾人可患身世。心悟性順，圓覺真淨，遂成如來可樂法身。今且能迷之、違之而成此可患身世，夫甯不能悟之、順之而成佛可樂之法身也哉！亦在當人悟本心性，自覺佛性本具，發無上正等正覺心，學佛修習無量清淨之法焉耳。然佛清淨法身，圓明真常，離名絕相，隨九法界眾生淨善根緣，以本因地中大悲行願，故現諸差別福智身士。是以得佛現身，須淨眾生善根緣力；欲得眾生緣力，須斷一切眾生煩惱生死之病，非由自求解脫之所能得。必焉發大乘心，普遍種植、發生、長養、成熟一切眾生善根德本，乃能得之。故曰：誠欲斷一切眾生病、得佛身者，當發無上菩提心也。此為勸導發心竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫維摩詰既因身疾，當前指點，深切著明，如應解說。彼問疾之無數千人，遂皆發無上正等正覺心。此為聞法發心竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    然此經是修取淨佛國土法門，故專從利他一方面，示為維摩詰度人發心耳。須知此經即俗而真，即事而理，非所謂從假入空以自度，再從空出假以度他，然後自度度他入中道者。此圓頓門，一時同具，即利他而自利。故從自利言之，則淨名自發菩提心，猶善財初遇文殊耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─透視障礙
   </p>
   <p class="MsoPlainText" style="text-indent:24.0pt;">
    <span>
    </span>
    ┌─天眼─┼─明矚微遠              
    ┌─身能飛行如鳥無礙
   </p>
   <p class="MsoPlainText" style="text-indent:24.0pt;">
    <span>
    </span>
    │        ├─能見未來          
    ┌─┼─移遠令近不往而到
   </p>
   <p class="MsoPlainText" style="text-indent:24.0pt;">
    <span>
    </span>
    │        └─遍觀諸趣          
    │  ├─此沒彼出彼沒此出
   </p>
   <p class="MsoPlainText" style="text-indent:24.0pt;">
    <span>
    </span>
    ├─天耳─聞 聲  無 礙┌─到達─┘  └─一念能至十方世界
   </p>
   <p class="MsoPlainText" style="text-indent:24.0pt;">
    六通─┼─他心─知他心事無礙│
    <span>
    </span>
    ┌─小大互變
   </p>
   <p class="MsoPlainText" style="text-indent:24.0pt;">
    <span>
    </span>
    ├─宿命─知過去事無礙│        ├─一多互變
   </p>
   <p class="MsoPlainText" style="text-indent:24.0pt;">
    <span>
    </span>
    ├─神境───────┼─轉變─┼─彼此互變
   </p>
   <p class="MsoPlainText" style="text-indent:24.0pt;">
    <span>
    </span>
    │                    
    │        └─有無互變
   </p>
   <p class="MsoPlainText" style="text-indent:24.0pt;">
    <span>
    </span>
    │                    
    │                  
    ┌─應機不測
   </p>
   <p class="MsoPlainText" style="text-indent:24.0pt;">
    <span>
    </span>
    │                    
    └─應化──────┤
   </p>
   <p class="MsoPlainText" style="text-indent:24.0pt;">
    <span>
    </span>
    └─漏盡─自能漏盡遍知一切眾生漏盡不盡    └─化現無方
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─天眼          ┌─菩薩明─般若
   </p>
   <p class="MsoPlainText" style="text-indent:24.0pt;">
    三明─┼─宿命
    <span>
    </span>
    又─┼─如來明─佛德
   </p>
   <p class="MsoPlainText" style="text-indent:24.0pt;">
    <span>
    </span>
    └─漏盡          └─無明明─法空
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─觀身不淨
   </p>
   <p class="MsoPlainText" style="text-indent:24.0pt;">
    <span>
    </span>
    ┌─四  念  處─┼─觀受是苦
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ├─觀心無常
   </p>
   <p class="MsoPlainText" style="text-indent:24.0pt;">
    <span>
    </span>
    │              
    └─觀法無我
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ┌─未生惡令不生
   </p>
   <p class="MsoPlainText" style="text-indent:24.0pt;">
    <span>
    </span>
    ├─四  正  勤─┼─已生惡令滅
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ├─未生善今生
   </p>
   <p class="MsoPlainText" style="text-indent:24.0pt;">
    <span>
    </span>
    │              
    └─已生善令長
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ┌─欲
   </p>
   <p class="MsoPlainText" style="text-indent:24.0pt;">
    <span>
    </span>
    ├─四 如 意足─┼─念
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ├─進
   </p>
   <p class="MsoPlainText" style="text-indent:24.0pt;">
    <span>
    </span>
    │              
    └─慧┌─信
   </p>
   <p class="MsoPlainText" style="text-indent:24.0pt;">
    三十七道品─┼─五
    <span>
    </span>
    根─┐    ├─進
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ├──┼─念┌─念      ┌─正見
   </p>
   <p class="MsoPlainText" style="text-indent:24.0pt;">
    <span>
    </span>
    ├─五      力─┘    ├─定├─擇      
    ├─正思
   </p>
   <p class="MsoPlainText" style="text-indent:24.0pt;">
    <span>
    </span>
    │                    
    └─慧├─進      ├─正語
   </p>
   <p class="MsoPlainText" style="text-indent:24.0pt;">
    <span>
    </span>
    ├─七  覺  支───────┼─喜    ┌┼─正業
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span>
    </span>
    │                          
    ├─輕安  │├─正命
   </p>
   <p class="MsoPlainText" style="text-indent:24.0pt;">
    <span>
    </span>
    │                          
    ├─定    │├─正進
   </p>
   <p class="MsoPlainText" style="text-indent:24.0pt;">
    <span>
    </span>
    │                      
        └─捨    │├─正念
   </p>
   <p class="MsoPlainText" style="text-indent:24.0pt;">
    <span>
    </span>
    └─八聖道──────────────┘└─正定
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─因果                  
    ┌─發一切智心堅固…………解脫
   </p>
   <p class="MsoPlainText" style="text-indent:24.0pt;">
    <span>
    </span>
    ├─業                    
    ├─不捨眾生大慈……………救苦
   </p>
   <p class="MsoPlainText" style="text-indent:24.0pt;">
    <span>
    </span>
    ├─定                    
    ├─具足大悲……………………觀
   </p>
   <p class="MsoPlainText" style="text-indent:24.0pt;">
    <span>
    </span>
    ├─根                    
    ├─信一切佛法精進……………忍
   </p>
   <p class="MsoPlainText" style="text-indent:24.0pt;">
    佛果十力─┼─欲
    <span>
    </span>
    因地十力─┼─思行禪定……………………智
   </p>
   <p class="MsoPlainText" style="text-indent:24.0pt;">
    <span>
    </span>
    ├─界                    
    ├─除二邊智慧…………………斷
   </p>
   <p class="MsoPlainText" style="text-indent:24.0pt;">
    <span>
    </span>
    ├─至處                  
    ├─成熟眾生……………………聞
   </p>
   <p class="MsoPlainText" style="text-indent:24.0pt;">
    <span>
    </span>
    ├─宿命                  
    ├─觀法實相……………………願
   </p>
   <p class="MsoPlainText" style="text-indent:24.0pt;">
    <span>
    </span>
    ├─天眼                  
    ├─入三解脫…………………圓滿
   </p>
   <p class="MsoPlainText" style="text-indent:24.0pt;">
    <span>
    </span>
    └─漏盡                
      └─無礙智………………………愛
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─總持……………一切智─┐
   </p>
   <p class="MsoPlainText" style="text-indent:24.0pt;">
    四無畏─┼─知根………………漏盡─┼─果地
   </p>
   <p class="MsoPlainText" style="text-indent:24.0pt;">
    <span>
    </span>
    ├─決疑……………說障道─┤
   </p>
   <p class="MsoPlainText" style="text-indent:24.0pt;">
    <span>
    </span>
    └─答報…………說苦盡道─┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─三  業 無 失
   </p>
   <p class="MsoPlainText" style="text-indent:24.0pt;">
    <span>
    </span>
    │                
    ┌─無不定心
   </p>
   <p class="MsoPlainText" style="text-indent:24.0pt;">
    <span>
    </span>
    ├─無   三   心─┼─無 異 想  ┌─欲
   </p>
   <p class="MsoPlainText" style="text-indent:24.0pt;">
    <span>
    </span>
    │                
    └─無不知捨  ├─念
   </p>
   <p class="MsoPlainText" style="text-indent:24.0pt;">
    十八不共法─┼─六
    <span>
    </span>
    無   減────────┼─精進
   </p>
   <p class="MsoPlainText" style="text-indent:24.0pt;">
    <span>
    </span>
    │                              
    ├─智慧
   </p>
   <p class="MsoPlainText" style="text-indent:24.0pt;">
    <span>
    </span>
    ├─三業隨智慧行                
    ├─解脫
   </p>
   <p class="MsoPlainText" style="text-indent:24.0pt;">
    <span>
    </span>
    │                              
    └─解脫知見
   </p>
   <p class="MsoPlainText" style="text-indent:24.0pt;">
    <span>
    </span>
    └─知 三 世無礙
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、淨名因疾說法，不出四諦法門。是身無常下、先說分別觀自身，厭苦、斷集；觀四念處，知五陰、諸入所共合成。此可厭惡、當樂佛身下，次觀佛身，慕滅、修道。明法身從無量功德智慧生，乃至五分無漏法，四無量心──梵天亦修此而量不同，僅能遍一世界，聖則隨分修習──，六波羅密，六通──本心無礙，是謂神通──、三明，三十七道品──小乘亦有生滅道品，對治煩惱而起者，此則為平等法性，菩提煩惱皆同──，十力、四無畏、十八不共法、從如是無量清淨善法所生。在眾生身中，觀苦、不淨──即是事觀──，無常、無我──即是理觀──，如來涅槃四德中、即常、樂、我、淨耳。從業緣現句：吾人當知業為過去身中未斷之貪、愛、生因，與夫父母、四大之性緣相合，便現此身。設有因無緣、或有緣無因，皆不能生此身也。百一病惱句：人身有四大痛苦，苦即惱義。地、水、火、風各有百一病惱，共為四百四病惱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      從心起行
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊一
     <span lang="EN-US">
      直心正念真如
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、通攝弟子、菩薩二品。直心正念真如，即迴事向理，不立一法，以法皆事故。一起法見、佛見，便違真如本體也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己一
     <span lang="EN-US">
      弟子品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫「聞法發心」之後，繼之以「從心起行」者，全心成行，全行成心，三心總攝眾行，眾行集顯三心，雖復三心一行中發，眾行一心中修，然亦不廢前後層次，秩焉無紊，成厥條貫。初由勝解開發覺心，雖復遍修眾行、廣歷萬法，而唯念念求證真如法性。確立不拔，直往無前，把持要津，截斷凡聖，慧劍揮空，佛魔齊斬，是所謂實際理地不留一塵者。迨夫離念相應，觸證真如，顯如實空即是如實不空，淨德深淳充周法界。由不可思議之熏起不可思議之變，妙用繁興，靡從軌則。雖然，未應勝善獨居，還得昏蒙兼濟；盡而不盡，寓之無竟，大悲方便等虛空界，利樂眾生窮未來際。故由直心進乎深心，遂終之以大悲心也。夫不可思議解脫之妙行，即俗而真，即真而俗；即事而理，即理而事；即自而他──自即菩薩，他即眾生，自即箇人，他即社會──，即他而自；即人而境，即境而人；即色而心，即心而色；即因而果，即果而因。然此經標佛國為宗，歸宗有在，故專從化他一面以明之。夫淨名者，即是真如實相，亦即直心正念真如。從本以來，唯是一心，名之真如。無真如名，非可修相，非可證相，擬心即錯，起念斯乖；小乘之真慧所不能到，大士之俗智亦不能契。故聲聞魁首、菩薩班頭，均被彈訶也。而先之以弟子品者，從信滿發心，經十住行，多修定慧，近於二乘，第知而不滯、過而不留耳。觀善財十住、十行間所參多比丘者，可知之矣。故佛國品師資感應，染淨隱現，從不可思議心湧不可思議境，觀不可思議境發不可思議心，依不可思議心起不可思議教，聞不可思議教得不可思議益。諸佛華嚴初成正覺，於海印三昧中一念炳現微塵剎土、十世古今，頓從佛地詮顯歷劫修行諸菩薩法是也。次、方便品兼談小乘之法，示疾說法，開發勝心，猶佛華嚴入法界品，祇園會上已有舍利弗等聲聞僧眾。文殊師利遊化，意同淨名示疾，善財乃因之發心也。此弟子品，淨名彈訶舍利弗等，正猶善財參學德雲等耳。華嚴以策進行人至於佛地為宗，故就他之益自者以明。此經以攝受眾生淨乎佛國為宗，故就自之益他者以明。宗本無本，遇緣即宗；建宗有殊，行法斯異；行法雖異，程序同也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     弟子品第三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】師資禮道，不違世間。師視資如弟，以兄自居；資事師如父，以子自處；相影合稱，故名弟子。然如來為三界大師、四生慈父，孰非弟子、而獨標名聲聞眾者何哉？蓋釋尊忍土之教法，雖復從大施小，迴小成大，而化儀則存乎聲聞。捨家從佛，為法眷屬，住持三寶，宏範三界，從聞生解，事事資承，弟子之儀，事理圓足。不同俗人雖信佛而在家奉事君親，大士雖契佛而隨處遊化世間。故弟子之名義，有廣有狹：廣雖遍及一切，狹則專屬聲聞。又依大乘經之廣義，皆稱佛子；此依小乘經以稱為弟子，故專指聲聞也。然此應名弟子述昔被呵斥因緣辭不堪往維摩詰問疾品，今略之、故但標名弟子品第三也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚一
     <span lang="EN-US">
      淨名運悲感慈
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、長者維摩詰，自念：寢疾於床，世尊大慈，甯不垂愍？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】現疾運悲，回果向因；興念佛慈，回因向果。寢床、即證真如法性。智悲同現，體用圓彰，如首楞嚴經所說上同十方諸佛慈力，下同六道眾生悲仰者是也。此本屬文殊領眾入室後，從甚深慈悲之根本心集諸善法者；佛是具足眾善法者，故念佛心為深心也。而此弟子、菩薩二品，則從佛應感邊，倒顯淨名已曾歷空一切人法證入法性，非根本智、究竟智之文殊師利不足與之對揚。從甚深不可思議心，興甚深不可思議化，故諸弟子、菩薩咸言不堪。此為淨名邊之能感，此一感念，直貫至經宗分之終。下為佛邊赴感之應：未入室、猶是應非所感，此猶未登地前，雖感佛應、尚同三乘應化，未見真身。入室後、雖感應相交而猶有隔，此猶佛應登地菩薩，雖現他受用身，猶是菩薩所分見之佛身，未接真身。出室至於佛前，觀佛身、取佛土，乃如佛華嚴經普賢近在毗盧遮那佛前，居等覺地，為佛長子。感應之功，方極親切。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、引如首楞嚴經所說，上同十方諸佛慈力句：正述淨名之所以仰慈也。下同六道眾生悲仰句：正起淨名之所以示疾也。先因仰慈以示疾，次因示疾以運悲，後因運悲而感慈。故曰：感應之功，方極親切。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      弟子述緣辭往
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      舍利弗
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛知其意，即告舍利弗：『汝行詣維摩詰問疾』！舍利弗白佛言：『世尊！我不堪任詣彼問疾。所以者何？憶念我昔曾於林中宴坐樹下，時維摩詰來謂我言：「唯，舍利弗！不必是坐為宴坐也。夫宴坐者，不於三界現身意、是為宴坐，不起滅定而現諸威儀、是為宴坐，不捨道去而現凡夫事、是為宴坐，心不住內、亦不在外、是為宴坐，於諸見不動而修行三十七品、是為宴坐，不斷煩惱而入涅槃、是為宴坐。若能如是坐者，佛所印可」。時我、世尊！聞說是語，默然而止，不能加報，故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】舍利弗，於聲聞中智慧第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫樹下宴坐，乃沙門之常法耳。然以宴坐為宴坐者，則亦以不宴坐為不宴坐。對待既生，分別斯熾，雖至滅盡恆、不恆行心心所法得大歇息，迨夫起心應物，依然事與真違。夫宴坐者，本無不坐，今亦無坐，坐不坐相了不可得，清淨本然，周遍法界，豈必如此樹下之坐乃為宴坐？夫即事而真，則全真皆事，坐無坐相，烏有此身如枯木、心若死灰之宴坐相哉！坐即不作，經行、翹立孰非坐哉！不坐即坐，豈必捨定慧之道法，乃現穿衣、吃飯等凡夫之事哉？覓坐不坐相不可得，豈有坐則攝心緣內，起則應外緣哉？身邊等見當體空寂，豈必斷諸見乃能修行道品哉？煩惱之性即是涅槃，豈別有涅槃外與涅槃相對之煩惱，必斷滅之乃得入涅槃哉？如是之坐即大涅槃，具足德用，佛所印可。舍利弗聞淨名之說而默然者，以其所說雖說無盡說，舍利弗執法相不知其所說之謂何，故默然耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    自行則在善邊策進精益，從智德明，故善財遇一善知識即得一法門也。化他則向濁邊減少過患，從斷德明，故淨名遇一善知識即去一法執也。此一法之兩面觀也，亦當體之中道觀也。一智一斷，一得一去，如稱兩頭，低昂時等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】舍利弗段中，不於三界現身意句：謂了身意之相本不可得故。不起滅定而現諸威儀句：謂見諸法寂滅相，乃是真定，威儀亦本來寂滅故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      大目犍連
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告大目犍連：『汝行詣維摩詰問疾』！目連白佛言：『世尊！我不堪任詣彼問疾。所以者何？憶念我昔入毗耶離大城，於里巷中為諸居士說法。時維摩詰來謂我言：「唯，大目連！為白衣居士說法，不當如仁者所說。夫說法者，當如說法。法無眾生，離眾生垢故；法無有我，離我垢故；法無壽命，離生死故；法無有人，前後際斷故；法常寂然，滅諸相故；法離於相，無所緣故；法無名字，言語斷故；法無有說，離覺觀故；法無形相，如虛空故；法無戲論，畢竟空故；法無我所，離我所故；法無分別，離諸識故；法無有比。無相待故；法不屬因，不在緣故；法同法性，入諸法故；法隨於如，無所隨故；法住實際，諸邊不動故；法無動搖，不依六塵故；法無去來，常不住故。法順空，隨無相，應無作；法離好醜；法無增損；法無生滅；法無所歸；法過眼、耳、鼻、舌、身、心；法無高下；法常住不動；法離一切觀行。唯！大目連！法相如是，豈可說乎？夫說法者，無說、無示；其聽法者，無聞、無得。譬如幻士為幻人說法，當建是意而為說法。當了眾生根有利鈍，善於知見無所罣礙，以大悲心讚於大乘，念報佛恩不斷三寶，然後說法」。維摩詰說是法時，八百居士發阿耨多羅三藐三菩提心。我無此辯，是故不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】目犍連，古婆羅門姓；名拘律陀，印度樹名。於聲聞中神通第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此經淨名所訶斥諸弟子及諸菩薩，其所行者皆佛之常法也。諸人輔佛化之常，而淨名贊之以奇，奇而彌常，乃因是成佛法之大。此中目連為諸居士說法，亦依佛之常式：先說施論，次說戒論，次說生天果報之論，次說樂論，次說果報過患之論，次說離世間論，次說涅槃功德。而未觀察聽法之眾是何根性，貿然為說人天業果之法，轉令起執人、我、眾生、壽命之相，障其大乘善根，不能發心。故淨名乃直從第七涅槃功德而說。所謂如法而說，即如涅槃法性而說是也。法性離言，故無可說，無說而說，同於幻化。不執軌式，不存知見，隨根利鈍說無罣礙；大悲心故，讚歎大乘，令彼聞佛功德增長善信；廣設方便，興建三寶，以是因緣乃可說法。案：此即是以四悉檀故佛乃說法也。夫大乘者具一切乘，人天之機隨得人天之益，二乘之機隨得二乘之益，大乘之機即可因之得入大乘，故八百居士聞之即發生大乘心也。夫此豈拘執資格、牽制形儀者，規規然謂塵俗之士唯人天之法是宜者所能逮哉！夫所謂即俗而真者，見乎茲矣！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】大目犍連段中，當了眾生根有利鈍句：謂不為已知見所障礙，隨順而說。以大悲讚於大乘等三句：謂當如法而說──如真如法而說，了平等性，不取諸相，不生差別，是為真善說法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三
     <span lang="EN-US">
      迦葉
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告大迦葉：『汝行詣維摩詰問疾』！迦葉白佛言：『世尊！我不堪任詣彼問疾。所以者何？憶念我昔於貧里而行乞，時維摩詰來謂我言：「唯！大迦葉！有慈悲心而不能普，捨豪富，從貧乞。迦葉！住平等法，應次行乞食；為不食故，應行乞食；為壞和合相故，應取摶食；為不受故，應受彼食。以空聚想，入於聚落；所見色與盲等，所聞聲與響等，所嗅香與風等，所食味不分別，受諸觸如智證，如諸法如幻相──無自性，無他性，本自不然，今則無滅。迦葉！若能不捨八邪入八解脫，以邪相入正法，以一食施一切──供養諸佛及眾賢聖，然後可食。如是食者，非有煩惱、非離煩惱，非入定意、非起定意，非住世間、非住涅槃。其有施者，無大福、無小福，不為益、不為損，是為正入佛道、不依聲聞。迦葉！若如是食，為不空食人之施也」。時我，世尊！聞說是語，得未曾有，即於一切菩薩深起敬心。復作是念：斯有家名，辯才智慧乃能如是，其誰不發阿耨多羅三藐三菩提心。我從是來，不復勸人以聲聞、辟支佛行，是故不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】迦葉亦古婆羅門姓，於聲聞中精進第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫阿羅漢已得無生，證身命空，何資摶食？徒以助行佛化，應受供養，為世福田，利益人天而已。夫然，故大迦葉悲心獨重，憫諸貧苦之輩，夙無福因，今無福果。如今生不種福因，來世仍無福果，乃多從之乞食使獲成福因也。然迦葉之應供自居，貧苦是乞，見法高下，存心取捨，甚矣其違於平等實相也，故來淨名之訶。夫以平等如應乞食，乞食即非乞食，六塵即非六塵，邪正多少即非邪正多少，聖凡染淨即非聖凡染淨，福無大小，人無損益，乃能如乞食之法，證乞食之性。如是乞食，乃不空食人施。若夫稍有高下、取捨，即為毒器，豈成福田？迦葉從是敬重菩薩，不復以小乘法化人，亦承認在家居士之能學佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─內有色相外觀色…┐
   </p>
   <p class="MsoPlainText" style="text-indent:24.0pt;">
    <span>
    </span>
    ├─內無色相外觀色…│
   </p>
   <p class="MsoPlainText" style="text-indent:24.0pt;">
    <span>
    </span>
    ├─淨背捨身作證……│
   </p>
   <p class="MsoPlainText" style="text-indent:24.0pt;">
    八解脫─┼─虛空處……………├─此即八背捨，成阿羅漢時轉成八解脫也
   </p>
   <p class="MsoPlainText" style="text-indent:24.0pt;">
    <span>
    </span>
    ├─識無邊處…………│
   </p>
   <p class="MsoPlainText" style="text-indent:24.0pt;">
    <span>
    </span>
    ├─無所有處…………│
   </p>
   <p class="MsoPlainText" style="text-indent:24.0pt;">
    <span>
    </span>
    ├─非想非非想處……│
   </p>
   <p class="MsoPlainText" style="text-indent:24.0pt;">
    <span>
    </span>
    └─滅受想……………┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─邪見                  
    ┌─地獄
   </p>
   <p class="MsoPlainText" style="text-indent:24.0pt;">
    <span>
    </span>
    ├─邪思惟                
    ├─餓鬼
   </p>
   <p class="MsoPlainText" style="text-indent:24.0pt;">
    <span>
    </span>
    ├─邪語                  
    ├─畜生
   </p>
   <p class="MsoPlainText" style="text-indent:24.0pt;">
    八
    <span>
    </span>
    邪─┼─邪業    
          八  難─┼─盲聾瘖啞
   </p>
   <p class="MsoPlainText" style="text-indent:24.0pt;">
    <span>
    </span>
    ├─邪命                  
    ├─世智辨聰
   </p>
   <p class="MsoPlainText" style="text-indent:24.0pt;">
    <span>
    </span>
    ├─邪精進                
    ├─佛前佛後
   </p>
   <p class="MsoPlainText" style="text-indent:24.0pt;">
    <span>
    </span>
    ├─邪念                  
    ├─北俱盧洲
   </p>
   <p class="MsoPlainText" style="text-indent:24.0pt;">
    <span>
    </span>
    └─邪定                  
    └─無想天
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】迦葉段中，應次行乞食句：謂依佛制，次第行乞。佛制比丘行乞，必須挨戶而乞，不越貧趨富，亦不避惡趨善。沿門托缽，缽滿即已，一視平等，俾修福田。為不食故句：謂二乘人有云：滋養此身，備入涅槃，即為增相。以涅槃無增減，與性相違，故應不食。本自不然句：謂本來無一切法生。無大福等四句：謂真如法性本空，故無大、小、損、益。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛四
     <span lang="EN-US">
      須菩提
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告須菩提：『汝行詣維摩詰問疾』！須菩提白佛言：『世尊！我不堪任詣彼問疾。所以者何？憶念我昔入其舍，從乞食。時維摩詰取我缽，盛滿飯，謂我言：「唯！須菩提！若能於食等者諸法亦等，諸法等者於食亦等，如是行乞乃可取食。若須菩提不斷淫怒癡、亦不與俱，不壞於身而隨一相，不滅癡愛起於解脫，以五逆相而得解脫，亦不解不縛，不見四諦非不見諦，非得果非不得果，非凡夫非離凡夫法，非聖人非不聖人，雖成就一切法而離諸法相，乃可取食。若須菩提不見佛、不聞法，彼外道六師──富蘭那迦葉、末伽黎拘賒黎子、刪闇夜毗羅胝子、阿耆多翅舍欽婆羅、迦羅鳩馱迦旃延、尼犍陀若提子等──是汝之師，因其出家，彼師所墮汝亦隨墮，乃可取食。若須菩提入諸邪見、不到彼岸，住於八難不得無難，同於煩惱離清淨法。汝得無諍三昧，一切眾生亦得是定；其施汝者不名福田，供養汝者墮三惡道；為與眾魔共一手、作諸勞侶，汝與眾魔及諸塵勞等無有異，於一切眾生而有怨心，謗諸佛、毀於法，不入眾數，終不得滅度：汝若如是，乃可取食」。時我、世尊！聞此茫然，不識是何言，不知以何答。便置缽欲出其舍，維摩詰言：「唯！須菩提！取缽勿懼。於意云何？如來所作化人，若以是事詰，寧有懼不」？我言：「不也」。維摩詰言：「一切諸法如幻化相，汝今不應有所懼也。所以者何？一切言說不離是相，至於智者不著文字，故無所懼。何以故？文字性離，無有文字是則解脫，解脫相者、則諸法也」。維摩詰說是法時，二百天子得法眼淨，故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】須菩提，此云善現，或云善業，或云空生。於聲聞中解空第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    須菩提雖解空第一，徒以定慧觀察如是，而於尋常日用之間，實未能息聖凡、染淨、邪正、魔佛種種分別，不起執著。雖知一切眾生如幻，一切諸法如化，說時雖悟，用時尚迷，故於文字言語之縛不得解脫。淨名能使解空第一之須菩提生大恐懼，亦所謂住不可思議解脫菩薩，有大威力能為逼迫，龍象蹴踏非驢所堪者也！此文所說，不外食與一切法平等義，一切法平等故，雖一切煩惱惡見、外道邪魔法，皆與佛及汝阿羅漢無諍三昧無二無別可也。須菩提向為佛法、阿羅漢法縛其心，分別執著凡外、邪魔之法，故聞之心驚也。在須菩提之意，此種種法其性雖等，然其體相、因果、功用不能平等，殊不知即法性是種種法，種種法即法性，彌滿清淨，當處圓湛，豈離一切法外別有所謂法性者哉？故曰：解脫相者，即諸法也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一相─謂無相也
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─殺父
   </p>
   <p class="MsoPlainText" style="text-indent:24.0pt;">
    <span>
    </span>
    ├─殺母
   </p>
   <p class="MsoPlainText" style="text-indent:24.0pt;">
    五逆相─┼─殺阿羅漢
   </p>
   <p class="MsoPlainText" style="text-indent:24.0pt;">
    <span>
    </span>
    ├─破和合僧
   </p>
   <p class="MsoPlainText" style="text-indent:24.0pt;">
    <span>
    </span>
    └─出佛身血
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─富蘭那迦葉…………迦葉是姓，名富蘭那，執空為極。
   </p>
   <p class="MsoPlainText" style="text-indent:24.0pt;">
    <span>
    </span>
    ├─末伽黎拘賒黎子……姓拘賒黎，名末伽黎，此云昧道，執自然見。
   </p>
   <p class="MsoPlainText" style="text-indent:24.0pt;">
    外師六道─┼─刪闇夜毗羅胝子……姓毗羅胝，名刪闇夜，此云正勝，執苦盡見。
   </p>
   <p class="MsoPlainText" style="text-indent:24.0pt;">
    <span>
    </span>
    ├─阿耆多翅舍欽婆羅…名阿耆多翅舍，別號為欽婆羅，極苦求脫。
   </p>
   <p class="MsoPlainText" style="text-indent:24.0pt;">
    <span>
    </span>
    ├─迦羅鳩馱迦旃延……姓迦旃延，名為剪髮，矯亂論者。
   </p>
   <p class="MsoPlainText" style="text-indent:24.0pt;">
    <span>
    </span>
    └─尼犍陀若提子………尼犍陀、出家也，若提是母名也，執定命見。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─地獄
   </p>
   <p class="MsoPlainText" style="text-indent:24.0pt;">
    三惡道─┼─餓鬼
   </p>
   <p class="MsoPlainText" style="text-indent:24.0pt;">
    <span>
    </span>
    └─畜生
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】須菩提段中，入其舍，從乞食句：謂入淨名之室，向淨名行乞也。空生行乞，專入富家。此與迦葉相反，迦葉專入貧里，意謂：貧人今世由不聞佛法，不見比丘僧，三寶種斷，故受貧窮。向其行乞，使修福田，發起善根，令生正信。空生意謂：今世富人，過去生中必具微少善根，受人間福。向其行乞，使補足福田，增長善根，令不退墮。雖各執一義，但二俱遠平等法性耳。若能於食等者句：正破貧富差別之相，淨名即於一食中開顯正智法性也。汝若如是乃可取食句：總結上義，反顯雖證涅槃，應受共養。但當知本無自相，諸法皆空，乃解真空。──因時稱須菩提善解空，故淨名對之說空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛五
     <span lang="EN-US">
      富樓那彌多羅尼子
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告富樓那彌多羅尼子：『汝行詣維摩詰問疾』！富樓那白佛言：『世尊！我不堪任詣彼問疾。所以者何？憶念我昔於大林中，在一樹下，為諸新學比丘說法。時維摩詰來謂我言：「唯！富樓那！先當入定觀此人心，然後說法。無以穢食置於寶器，當知是比丘心之所念，無以琉璃同彼水精，汝不能知眾生根源，無得發起以小乘法，彼自無瘡勿傷之也。欲行大道，莫示小徑，無以大海內於牛跡，無以日光等彼螢火。富樓那！此比丘久發大乘心，中忘此意，如何以小乘法而教導之？我觀小乘智慧微淺，猶如盲人，不能分別一切眾生根之利鈍」。時維摩詰即入三昧，令此比丘自識宿命，曾於五百佛所植眾德本，迴向阿耨多羅三藐三菩提，即時豁然還得本心。於是諸比丘稽首禮維摩詰足。時維摩詰因為說法，於阿耨多羅三藐三菩提不復退轉。我念聲聞不觀人根不應說法，是故不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】富樓那彌多羅尼子，此云滿慈，帶父母名。聲聞眾中說法第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    小乘聞佛聲教，得以悟入，遂執佛語為決定是，向人講說，不復觀機，遂將自證小乘之法，為諸新學比丘講說。不知此新學比丘，久植大眾善根，故為淨名所彈斥也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】富樓那段中，無以穢食置於寶器，無以琉璃同彼水晶，無以大海內於牛跡，無以日光等彼螢火數句，皆為所喻。意謂：見新學比丘，本具足大乘心，不應對之說小乘法。即時谿然、還得本心二句：諸君亦當自念：我輩自性中有維摩詰，於二六時中常使我輩覺悟，倘能豁然，亦還得淨心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛六
     <span lang="EN-US">
      摩訶迦旃延
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告摩訶迦旃延：『汝行詣維摩詰問疾』！迦旃延白佛言：『世尊！我不堪任詣彼問疾。所以者何？憶念昔者佛為諸比丘略說法要，我即於後敷演其義，謂無常義、苦義、空義、無我義、寂滅義。時維摩詰來謂我言：「唯！迦旃延！無以生滅心行說實相法。迦旃延！諸法畢竟不生不滅是無常義，五受陰洞達空無所起是苦義，諸法究竟無所有是空義，於我無我而不二是無我義，法本不然今則無滅是寂滅義」。說是法時，彼諸比丘心得解脫，故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】迦旃延，亦婆羅門姓，聲聞眾中論議第一。
    <span lang="EN-US" style='font-family:"Times New Roman";"Courier New"'>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛說法要，但舉無常、苦、空、無我、寂滅之名，迦旃延為解說其義。不知此四念住、三法印之更有深義，徒將佛言局其小乘之見，豈稱佛意！故曰無以生滅心行說實相法。蓋法實相，本無生滅，生滅心行見為生滅。譬云舟行岸移、雲駛月運，正就所見行移、駛運指出岸月實不移運，故曰諸法畢竟不生不滅是無常意。猶云岸月畢竟不移不運，是舟行岸移、雲駛月運義。說五陰逼迫苦，正明五陰本空無受，實無苦樂。說諸法空，非謂有實有法可使成空，乃由研究諸法自性無有。以執我故說為無我，正明所執之我不異無我，非教別執無我。諸法實相本無諸法，非今滅之故名寂滅。諸比丘聞之心得解脫者，成阿羅漢果也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】迦旃延段中，生滅心行，即功用造作義。五受，凡五陰各有受義。我無我，凡夫執著五陰法，和合假相為我義；小乘人證得無凡夫外道之我，為無我義。其實於我無我而不二，是真菩薩通達無我法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛七
     <span lang="EN-US">
      阿那律
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿那律：『汝行詣維摩詰問疾』！阿那律白佛言：『世尊！我不堪任詣彼問疾。所以者何？憶念我昔於一處經行，時有梵王名曰嚴淨，與萬梵俱，放淨光明，來詣我所，稽首作禮問我言：「幾何阿那律天眼所見」？我即答言：「仁者！吾見此釋迦牟尼佛土三千大千世界，如觀掌中菴摩勒果」。時維摩詰來謂我言：「唯！阿那律！天眼所見，為作相耶？無作相耶？假使作相，則以外道五通等；苦無作相，即是無為，不應有見」。世尊！我時默然。彼諸梵聞其言，得未曾有，即為作禮而問曰：「世孰有真天眼者」？維摩詰言：「有佛世尊得真天眼，常在三昧，悉見諸佛國，不以二相」。於是嚴淨梵王及其眷屬五百梵天，皆發阿耨多羅三藐三菩提心。禮維摩詰足已，忽然不現。故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】阿那律，此云如意，是佛族弟，佛弟子中天眼第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大阿羅漢天眼，多能見大千界，量同大自在天，然未若阿那律見如掌果之清晰耳。蓋阿羅漢天眼之見，類其大齊，本無異乎天神、天道，特言其量，故言第一。實則見有限量，即有不見；不見即礙，礙非天眼。有相既周外道，無相則無所見，阿那律將以何為天眼第一耶？惟佛即肉眼同時具五眼，見麤果色，見細業色，見色性空，見色性德，見不見、色不色不二，故曰常在三昧悉見諸佛國不以二相見，如是乃真為通非礙之天眼耳。淨名訶彈一切，又處處稱歎佛德者，在自行即直心正念真如，在化他即念報佛恩、紹隆三寶，所謂不求人、天、聲聞、緣覺、權乘菩薩之果，唯求無上正等正覺。用是真往無前，離諸委曲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】阿那律段中，菴摩勒果，如中土檳榔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛八
     <span lang="EN-US">
      優波離
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告優波離：『汝行詣維摩詰問疾』！優波離白佛言：『世尊！我不堪任詣彼問疾。所以者何？憶念昔者，有二比丘犯律行，以為恥，不敢問佛，來問我言：「唯！優波離！我等犯律，誠以為恥，不敢問佛，願解疑悔，得免斯咎」。我即為其如法解說。時維摩詰來謂我言：「唯！優波離！無重增此二比丘罪。當直除滅，勿擾其心。所以者何？彼罪性不在內、不在外、不在中間。如佛所說：心垢故眾生垢，心淨故眾生淨。心亦不在內、不在外、不在中間，如其心然，罪垢亦然，諸法亦然，不出於如。如優波離以心相得解脫時寧有垢不」？我言：「不也」。維摩詰言：「一切眾生心相無垢，亦復如是。唯！優波離！妄想是垢，無妄想是淨；顛倒是垢，無顛倒是淨；取我是垢，不取我是淨。優波離！一切法生滅不住，如幻、如電；諸法不相待，乃至一念不住；諸法皆妄見，如夢、如燄、如水中月、如鏡中像，以妄想生。其知此者是名奉律，其知此者是名善解」。於是二比丘言：「上智哉！是優波離所不能及，持律之上而不能說」。我答言：「自捨如來，未有聲聞及菩薩能制其樂說之辯，其智慧明達為若此也」。時二比丘疑悔即除，發阿耨多羅三藐三菩提心。作是願言：「令一切眾生皆得是辯」。故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】優波離，此云上首，持律第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨名彈訶佛諸弟子，多就其所得之第一法以施破斥。蓋其所得之第一法，即其執見之所存也。解其所執，非壞其法，故就其法以顯其性。優波離持律第一，故犯律比丘就而求決疑除悔之法，優波離必照律為之解說。則令犯者益見罪相，非疑己永不復能修佛法，悔之無已，則疑佛律過嚴，悔出家耳，此則是重增其罪也。故謂當直除滅，勿擾其心。此之二語，最為除罪滅障無上上義。罪非他物，擾濁心是。不擾其心，心本清淨；諸法如故，罪性亦如。唯由妄想顛倒取著我人之相，斯即違犯本清淨心，名犯戒垢。何者？一切法皆妄想所生，念念不住，是故念一切法皆名犯戒。唯知是妄想生，一切不取，乃名善解佛律而奉持者。此顯金剛心地本清淨戒，但能護持，即入佛位。故二比丘聞之，疑悔消而大心生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】優波離段中，如法解說句：謂即如常制，說犯何戒，在何律（戒有具足、方便二種；有比丘戒，比丘尼戒，菩薩戒之別），當如何懺悔；如不懺悔，得何惡果也。罪性不在內三句：謂罪性本空，當觀察性空時，所犯亦當體直滅。例如殺人，世法、出世法中皆認為犯罪、犯罪之極重者。執梃與刃之手，及所執之梃與刃，并被梃與刃所殺斃之人。試問：此犯罪戒，生於三者之何種？如謂生於能執梃刃之手，是手便有罪垢性，則此手無論作何事業皆為罪垢──內。如謂生於所執之梃與刃，是梃、刃又有罪垢性，則此梃、刃無論用作何用亦皆為罪垢──中間。如謂生於所被殺斃之人──所謂行律犯殺傷罪，特定客體為人；然殺甲與殺乙等，又不確定──，是殺斃之人、便有罪垢性、應無論何種因緣皆為罪垢──外。此三際罪垢之屬於相分者，即事分。至屬於見分中──即性分──之心境動念，則內決意，中間著手，外亦復如是，無有罪垢性之所在。然則犯者，是之謂妄動；判罪垢者，亦是妄判。不出於如句：謂見一切無有二相，無有變異相，一如無二如。如、即真如也。以心相得解脫句：謂小乘證生空法性，雖為戒、定、慧──三無漏學──修成，實則眾生心相本來無垢，皆由倒妄起，能離倒妄，則真解脫矣。倒即顛倒，為依他起；妄即妄想，為遍計執。諸法不相待，分前後、彼此皆妄見。一念不住，微細生滅，正所謂剎那剎耶，念念生滅，而一剎那中，即有九百念生滅也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛九
     <span lang="EN-US">
      羅侯羅
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告羅侯羅：『汝行詣維摩詰問疾』！羅侯羅白佛言：『世尊！我不堪任詣彼問疾。所以者何？憶念昔時、毗耶離諸長者子，來詣我所，稽首作禮問我言：「唯！羅侯羅！汝佛之子，捨轉倫王位出家為道，其出家者有何等利」？我即如法為說出家功德之利。時維摩詰來謂我言：「唯！羅侯羅！不應說出家功德之利。所以者何？無利、無功德，是為出家。有為法者可說有利、有功德，夫出家者為無為法，無為法中無利、無功德。羅侯羅！夫出家者，無彼、無此、亦無中間，離六十二見，處於涅槃，智者所受，聖所行處，降伏眾魔；度五道，淨五眼，得五力，立五根；不惱於彼，離眾雜惡，摧諸外道，超越假名，出於泥，無繫著，無我所，無所受，無擾亂，內懷喜，護彼意，隨禪定，離眾過。若能如是，是真出家」。於是維摩詰語諸長者子：「汝等於正法中心宜共出家！所以者何？佛世難值」。諸長者子言：「居士！我聞佛言，父母不聽，不得出家」。維摩詰言：「然，汝等便發阿耨多羅三藐三菩提心，是即出家，是即具足」。爾時三十二長者子，皆發阿耨多羅三藐三菩提心，故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】羅侯羅，此云覆障，是佛之子，於聲聞中密行第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如法為說出家功德之利，即出家功德經之類。夫說出家功德，乃依一二悉檀令生歆慕生善根耳。然有利根上智，則不喜此，或將因之轉生譏毀。謂以功德誘人出家，諸出家者皆以貪功德故、貪私利故乃為出家，若宋儒有謂佛之徒皆因自私出家者是。是則在法門既招人之謗，在本人又長己之貪，故淨名直赴第三、第四悉檀以說之，而曰無利無功德名出家。此正猶菩提達摩答梁帝，謂「度僧造寺等並無功德」，而曰「自性妙圓，體是空寂，如是功德，不向世求」者也。然赴前二悉檀與赴後二悉檀，適機而赴，不存優劣。蓋真出家乃無功德之大功德，無利之大利耳。故淨名既說出家無利、無功德，即說出家真實功德之利，勸令出家。父母未許，勸令發無上心即為出家，即為具戒。夫何等平易、何等活潑、何等坦蕩、何等自由哉？此真不用一法繫人者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】羅侯羅段中，不應說出家功德之利句：謂出家本無功德，功德本無自性故。離六十二見句：謂六十二見皆為對待之法，依見惑顛倒起。五陰各具四陰──有有、非有、亦有亦無，非有非無；四陰又各具三世──各成十二，合成六十；再加根本有、無二見，總為六十二。得五力，立五根二句：謂能得信、進、念、定、慧效力，其根便不易動搖。隨禪定四句：謂凡夫平時為五陰法所障，此所障者即便是家，能離此障即是出家也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛十
     <span lang="EN-US">
      阿難
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：『汝行詣維摩詰問疾』！阿難白佛言：『世尊！我不堪任詣彼問疾。所以者何？憶念昔時、世尊身小有疾，當用牛乳，我即持缽詣大婆羅門家門下立。時維摩詰來謂我言：「唯！阿難！何為晨朝持缽住此」？我言：「居士！世尊身小有疾，當用牛乳，故來至此」。維摩詰言：「止！止！阿難！莫作是語。如來身者，金剛之體，諸惡已斷，眾善普會，當有何疾，當有何惱？默往，阿難！勿謗如來。莫使異人聞此麤言，無令大威德諸天及他方淨土諸來菩薩得聞斯語。阿難！轉輪聖王以少福故，尚得無病，豈況如來無量福會、普勝者哉？行矣，阿難！勿使我等受斯恥也。外道、梵志若聞此語，當作是念：何名為師？自疾不能救而能救諸疾人。可密速去，勿使人聞。當知阿難！諸如來身即是法身，非思欲身；佛為世尊過於三界，佛身無漏諸漏已盡，佛身無為不墮諸數，如此之身當有何疾」？時我、世尊！實懷慚愧，得無近佛而謬聽耶。即聞空中聲曰：「阿難！如居士言。但為佛出五濁惡世，現行斯法，度脫眾生。行矣，阿難！取乳勿慚」。世尊！維摩詰智慧辯才為若此也，是故不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】阿難，此云慶喜，是佛族弟，於聲聞中記聞第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫佛身本無身之可得，為應有緣生於人間，則亦如人常法，現行人世幻化之相。世人昧之，以為佛身實有其事，故淨名即從色身揭出法身、實報身，使人敬仰。既令阿難自疑近佛謬聽，去其多聞之恃。又聞空聲說明佛應五濁惡世現為如是之故，應機不同，示說非一。此文雖少，遍赴四悉檀緣。顯佛身無為不墮諸數者，第一義也。讚佛福德生人善信，各為人也。破阿難之自恃記聞無謬，是對治也。五濁惡世現行斯法，普為世也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】阿難段中，金剛之體句：謂如來身清淨法身，功德莊嚴，究竟一切堅固。轉輪聖王：謂天人所修。人間亦有四，常指者，金輪王也。印度古傳說，常有之，謂能率其大臣眷屬，飛行空中。梵志：為淨行義，即婆羅門也。修清淨行，雖不出家，奉大梵天王，自謂此天所生者。非思欲身句：反顯三界眾生貪欲為本，思即無明妄動，隨起貪欲故。不墮諸數句：謂佛性本無分別，超諸數量之外，自難以數目分量表示，法身亦爾。五濁惡世句：謂劫濁、見濁、煩惱濁、眾生濁、命濁，皆能令眾生昏亂不明淨，猶以泥沙投於清水也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚三
     <span lang="EN-US">
      總結弟子不任
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是五百大弟子，各各向佛說其本緣，稱述維摩詰所言，皆曰不任詣彼問疾。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫十大弟子各居一特長，表十行之義也。十住、十行皆真如性，而初不壞十住、十行之相。五百弟子通表眾行，眾行亦皆真如而又皆非真如，故皆不任詣彼問疾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     菩薩品第四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      菩薩品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此品繼弟子品來者。弟子品歷十住、十行，至此品入十迴向也。奚以知此品為十迴向也？佛華嚴經入法界品，善財所參十迴向位之善知識，皆大菩薩，其為證一。十迴向位不出三種迴向：一者、迴因向果，亦名迴向無上菩提。二者、迴事向理，亦名迴向真如法性。三者、迴自向他，亦名迴向法界眾生。今此彌勒一章，泯其功行名位，即為迴因向果。光嚴一章，融其境界法相，即為迴事向理。持世一章，化其佛魔知見，即為迴自向他。善德一章，既迴善德之財施向法施，即為迴向真如法性；分一分施會中最下乞人，即為迴向法界眾生；分一分供光明國土難勝如來，即為回向無上菩提：乃一念中修三迴向者也。其為證二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛不即命妙德問疾，引令諸弟子、諸菩薩歷述前番遇維摩詰之因緣者，固將顯維摩詰現居之德，使群情肸嚮而成其淨國國土之行。亦反明維摩詰所曾經過之事，具其直心正念真如，趨無上觀，修一切行而不取、證一切位而無著。蓋心直者言直，在行己則有疑必決，在處人則無過不摧。維摩詰者、所以示修淨佛國行者之模範者也。當仁不讓，見義勇為，禪宗古德，頗多其人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品，承上品入十迴向。通標三種迴向：一、迴向無上菩提，即迴因向果，迴向佛國義。二、迴向真如法性，即迴事向理。所言事者，即是世、出世間種種差別不同之法，皆以真如法性為理體義。三、迴向法界眾生，即迴自向他義。因此菩薩，雖入大乘，尚未證得真如佛海，故應入此十迴向位耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚一
     <span lang="EN-US">
      述緣辭赴
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      彌勒
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於是、佛告彌勒菩薩：『汝行詣維摩詰問疾』！彌勒白佛言：『世尊！我不堪任詣彼問疾。所以者何？憶念我昔、為兜率天王及其眷屬，說不退轉地之行。時維摩詰來謂我言：「彌勒！世尊授仁者記，一生當得阿耨多羅三藐三菩提，為用何生得受記乎？過去耶、未來耶、現在耶？若過去生，過去生已滅；若未來生，未來生未至；若現在生，現在生無住。如佛所說：比丘！汝今即時亦生、亦老、亦滅。若以無生得受記者，無生即是正位，於正位中亦無受記，亦無得阿耨多羅三藐三菩提。云何彌勒受一生記乎？為從如生得受記耶？為從如滅得受記耶？若以如生得受記者，如無有生；若以如滅得受記者，如無有滅。一切眾生皆如也，一切法亦如也，眾聖賢亦如也，至於彌勒亦如也。若彌勒得受記者，一切眾生亦應受記。所以者何？夫如者，不二、不異。若彌勒得阿耨多羅三藐三菩提者，一切眾生皆亦應得。所以者何？一切眾生即菩提相。若彌勒得滅度者，一切眾生亦當滅度。所以者何？諸佛知一切眾生畢竟寂滅即涅槃相，不復更滅。是故彌勒！無以此法誘諸天子，實無發阿耨多羅三藐三菩提心者，亦無退者。彌勒！當令此諸天子捨於分別菩提之見。所以者何？菩提者，不可以身得，不可以心得。寂滅是菩提，滅諸相故；不觀是菩提，離諸緣故；不行是菩提，無憶念故；斷是菩提，捨諸見故；離是菩提，離諸妄想故；障是菩提，障諸願故；不入是菩提，無貪著故；順是菩提，順於如故；住是菩提，住法性故；至是菩提，至實際故；不二是菩提，離意法故；等是菩提，等虛空故；無為是菩提，無生、住、滅故；知是菩提，了眾生心行故；不會是菩提，諸入不會故；不合是菩提，離煩惱習故；無處是菩提，無形色故；假名是菩提，名字空故；如化是菩提，無取捨故；無亂是菩提，常自靜故；善寂是菩提，性清淨故；無取是菩提，離攀緣故；無異是菩提，諸法等故；無比是菩提，無可喻故；微妙是菩提，諸法難知故」。世尊！維摩詰說是法時，二百天子得無生法忍，故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】兜率、此云知足，屬欲界第四天。有內外院：外院天人，內院則為一生補處之居。彌勒將為彼天內院之主，故彼天之外院天王、及其眷屬，先起欽慕，時從聽法。不退轉地之行非一：一、信不退，在於初住。二、解不退，在於七住。三、證不退，在於初地。四、念不退，在於八地。彌勒為兜率王所說，未知屬於何等。證下文得無生法忍，亦俱通此四位，不如認為俱說此四種不退轉地之行也。授記、是佛為他人決定將來之事者。佛之懸記，決定不易。佛嘗授彌勒記，人世從此身歿，當生兜率內院為補處尊。時至，降生人處，即成無上正等正覺。此乃功行最大，名位最高，為諸菩薩之所宗尚者也。然而執著必用如是工夫乃到如是境界，功行名位不忘，則迷一切眾生本來是佛，將有高推聖地、埋沒己靈之弊。彌勒之說不退轉行，必將謂須經若干劫、若干生死、若干行位乃至不退轉地；雖至不退轉地，望於一生補處猶甚遙遠。怯弱凡夫，於是聞而望洋興歎，逡巡卻退。夫其所說者未嘗非，而其弊可至於高壓群情，斷滅佛種。故淨名為法界眾生攘臂直前，大聲疾呼，亟從而救正之。何者？從凡夫至佛地──一切行位，皆依眾生生死煩惱之法而立。今以真慧遍覓眾生生死煩惱之相了不可得，體性如如，即是菩提、涅槃；且無有眾生生死煩惱，況有依此而立之菩薩行位哉？諸菩薩行位與眾生生死煩惱，一如無二如，同即菩提、涅槃焉耳。故諸眾生本性，菩提、涅槃體自圓成，非由造作，不應說諸位行，使於菩提生分別見，反障本菩提心。乃廣明佛菩提唯是即心自性菩提，二百天子遂因之悟無生法忍。此所以先破其無生能受，次又破其無記可受，次明一切眾生與彌勒，皆如如無異，次明一切眾生皆即是菩提、涅槃。不假栽修，無發無退，發明自性菩提具足一切功德，則已靈與佛果齊貴，庶迴因向果，而初心人不致退屈也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】彌勒段中，彌勒、亦稱一生補處，當來住世成佛者。為兜率天王及其眷屬說不退轉之行二句：諸君讀至此處，或有懷疑，以其時彌勒、淨名尚在人間，如何彌勒向天宮說法？淨名又於天宮相遇乎？不知其時天王等，每來人道中聽法。如天帝釋提桓因等，常隨釋尊聞法。且如各經流通分中，多舉天、人、阿修羅等，聞佛所說，皆大歡喜，是其佐證。授記：即預言義。依法性言、生不可得，記更無有。於正位中亦無授記句：謂不受一切法；通云正受，即真如法性──為一切佛法、心法、眾生法之本體法性。一切眾生亦應受記句：謂平等同一法性故。不二不異者：如俗所謂分不開，合不攏也。即菩提相句：謂即是一切清淨智慧功德妙用之相。即涅槃相句：謂即是覓一切生死、煩惱、惡業、了不可得之相。實無發阿耨多羅三藐三菩提心者二句：華嚴十地品，說一切位，亦云是空中鳥跡，但從依他性而說者；楞伽經亦顯此理。寂滅是菩提句：謂法相當體常寂滅，則顯了不可得意，非滅體也，故曰滅諸相故。不觀是菩提二句：謂妄立境界為所觀之緣，自生妄能覺觀之心。如楞嚴「所妄既立，生汝妄能」義。障是菩提二句：謂一切俱捨，自無障礙。不入是菩提二句：謂不起於念，自無愛取。住是菩提二句：謂常住不動，自無生滅。至是菩提二句：謂實際為法之本體，諸法起滅，必從實際生，必從實際滅也。等是菩提二句：等謂約六根、五陰總相言，但種種皆非真如，故曰等虛空故。然以空相顯真如，特喻其一分，實則非虛空非不虛空。不會是菩提二句：為無所融會，自絕對不二。不合是菩提二句：謂破諸和合，自不為業縛。微妙是菩提二句：謂第一義諦不從相解，妙高峰頭惟在自證耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      光嚴
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告光嚴童子：『汝行詣為摩詰問疾』！光嚴白佛言：『世尊！我不堪任詣彼問疾。所以者何？憶念我昔出毗耶離大城時，維摩詰方入城，我即為作禮而問言：「居士從何所來」？答我言：「吾從道場來」。我問：「道場者何所是」？答曰：「直心是道場，無虛假故；發行是道場，能辦事故；深心是道場，增益功德故；菩提心是道場，無錯謬故；布施是道場，不望報故；持戒是道場，得願具故；忍辱是道場，於諸眾生心無礙故；精進是道場，不懈怠故；禪定是道場，心調柔故；智慧是道場，現見諸法故；慈是道場，等眾生故；悲是道場，忍疲苦故；喜是道場，悅樂法故；捨是道場，憎愛斷故；神通是道場，成就六通故；解脫是道場，能背捨故；方便是道場，教化眾生故；四攝是道場，攝眾生故；多聞是道場，如聞行故；伏心是道場，正觀諸法故；三十七品是道場，捨有法故；四諦是道場，不誑世間故；緣起是道場，無明乃至老死皆無盡故；諸煩惱是道場，知如實故；眾生是道場，知無我故；一切法是道場，知諸法空故；降魔是道場，不傾動故；三界是道場，無所趣故；師子吼是道場，無所畏故；力、無畏、不共法是道場，無諸過故；三明是道場，無餘礙故；一念知一切法是道場，成就一切智故。如是、善男子！菩薩若應諸波羅密教化眾生，諸有所作，舉足下足當知皆從道場中來，住於佛法矣」。說是法時，五百天人皆發阿耨多羅三藐三菩提心，故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】佛菩薩有兩種光明：一曰智慧光明，二曰福德光明。用是莊嚴清淨法性身土，名為光嚴。童子、非必年幼之稱。依俗事言：既不拘受沙門儀式，而亦未嘗具有室家，獨身之人謂之童子。據真理言：乃指根本無分別智，迴脫根塵，靈光獨耀，謂之童子。在光嚴意：修行菩提，成就菩提，須有場所，定其區域，合乎儀軌。若密宗之建立壇場，供陳物像，故光嚴或即是傳佛密宗之金剛薩埵也。然亦因此係心物境，意著事相，不能迴法界身融歸自性。淨名乃假道場發明其意：夫一切真淨法無非道場，則菩薩於一切時、一切處，自行化他，舉足下足，又孰非從道場來哉！此真道場，即本真菩提性，故五百天人因之發菩提心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】光嚴段中，淨明答問道場，先說三根本心是道場，次說六度、四無量心、六通、四攝法及一切染淨諸法皆是道場。正破光嚴所必執之行道之場乃得謂道場，或成道之場始可云道場也。持戒是道場二句：謂依戒修願，皆能成就。智慧是道場二句：謂不起分別，現量真如故。悲是道場二句：謂如世間父母，對諸子女飲食、教誨，不厭勞倦故。捨是道場二句：謂捨離憎愛──即違順境界，依之而成違順業苦，此二者為一切煩惱根源──自斷煩惱。解脫是道場二句：謂先修不淨觀背捨欲界，解脫欲界而入初禪；次又背捨初禪，解脫初禪而入二禪；依次背捨三禪、四禪，依次解脫；如是乃至背捨無所有處，而得解脫。總之、背捨有八，果有解脫耳。伏心是道場二句：謂調伏其心，自入正理觀察。三十七品是道場二句：謂能證涅槃，自得道諦。四諦是道場二句：謂真實義諦，自不虛誑。緣起是道場二句：謂十二因緣，全體真如。諸煩惱是道場二句：謂依真起妄，了妄全真。眾生是道場二句：謂依眾緣生，本來無我。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三
     <span lang="EN-US">
      持世
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告持世菩薩：『汝行詣維摩詰問疾』！持世白佛言：『世尊！我不堪任詣彼問疾。所以者何？憶念我昔，住於靜室。時魔波旬從萬二千天女，狀如帝釋，鼓樂、絃歌來詣我所。與其眷屬稽首我足，合掌恭敬於一面立。我意謂是帝釋而語之言：「善來！憍尸迦！雖福應有，不當自恣！當觀五欲無常以求善本，於身、命、財而修堅法」。即語我言：「正士！受是萬二千天女，可備掃灑」。我言：「憍尸迦！無以此非法之物，要我沙門釋子，此非我宜」。所言未訖，時維摩詰來謂我言：「非帝釋也，是為魔來嬈固汝耳」。即語魔言：「是諸女等可以與我，如我應受」。魔即驚懼，念維摩詰將無惱我。欲隱形去而不能隱，盡其神力亦不得去。即聞空中聲曰：「波旬！以女與之，乃可得去」。魔以畏故，俛仰而與。爾時、維摩詰語諸女言：「魔以汝等與我，今汝皆當發阿耨多羅三藐三菩提心」。即隨所應而為說法，令發道意。復言：「汝等已發道意，有法樂可以自娛，不應復作五欲樂也」。天女即問：「何為法樂」？答言：「樂常信佛，樂欲聽法，樂共養眾；樂離五欲，樂觀五陰如怨賊，樂觀四大如毒蛇，樂觀內入如空聚；樂隨護道意，樂饒益眾生，樂敬養師；樂廣行施，樂堅持戒，樂忍辱柔和，樂勤集善根，樂禪定不亂，樂離垢明慧；樂廣菩提心，樂降伏眾魔，樂斷諸煩惱，樂淨佛國土，樂成就相好故修諸功德，樂莊嚴道場；樂聞深法不畏，樂三脫門不樂非時；樂近同學，樂於非同學中心無恚礙，樂將護惡知識，樂親近善知識；樂心喜清淨，樂修無量道品之法，是為菩薩法樂」。於是波旬告諸女言：「我欲與汝俱還天宮」。諸女言：「以我等與此居士，有法樂，我等甚樂，不復樂五欲樂也」。魔言居士：「可捨此女，一切所有施於彼者，是為菩薩」。維摩詰言：「我已捨矣，汝便將去，令一切眾生得法願具足」。於是諸女問維摩詰：「我等云何止於魔宮」？維摩詰言：「諸姊！有法門名無盡燈，汝等當學！無盡燈者，譬如一燈然百千燈，冥者皆明，明終不盡。如是諸姊！夫一菩薩開導百千眾生令發阿耨多羅三藐三菩提心，於其道意亦不滅盡，隨所說法而自增益一切法，是名無盡燈也。汝等雖住魔宮，以是無盡燈令無數天子、天女發阿耨多羅三藐三菩提心者，為報佛恩，亦大饒益一切眾生」。爾時、天女頭面禮維摩詰足，隨魔還宮，忽然不現。世尊！維摩詰有如是自在神力、智慧、辯才，故我不任彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】執持佛法，教化世間，謂之持世。觀其所言，抑何嚴正隆重，凜凜不可犯耶？此有常心，夫以眾人之心為心，故不能捨己以從人，與之無町畦而有教無類，廣大其化，是能入佛不能入魔者也。故淨名導之以迴自向他，迴佛向魔。夫維摩詰心是菩薩、身現白衣，不為沙門之法拘縛，故如應得受魔女也。魔以魔女為施，本屬虛偽，別有目的。遇維摩詰乃不得真施與之；謂以畏故俛仰而與，極言其勉強也。然法無定，習之有恆，勉強久之，即成安行。強魔以捨其難捨之五欲，魔雖未即受化，固已漸化乎不知不覺也。夫以魔女為可畏者，魔女亦何嘗可畏哉！顧視遇之者為何如人耳。蓋魔女非魔女也，亦即同具佛性之眾生耳。故遇淨名隨應說法，當發覺心。然以心貪欲樂，情習濃厚，非有法樂以代其樂，未易護持其覺心不墮也。逮其既深法樂，不復樂五欲樂，則正可因魔言捨之令去。既隨順魔意而滿足其願，發願令一切眾生得法願具足；亦將藉之布佛化於魔界，燈燈傳燃，光光無盡，而魔宮遂無異普光明殿，此誠迴向佛法向迷情之極詣哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】持世段中，憍尸迦、帝釋名。當觀五欲無常四句：謂諸法夢幻，應念真常。身、命、世財，均不能堅，不如依之轉修法身、慧命、德財之三堅法，故曰而修堅法。正士下至俛仰而與：持世、淨名先後與來魔相酬答，正見持世不能降伏波旬，故被其欺誑。淨名能攝伏波旬，故使其驚懼。沙門，為出家人通稱。釋子，指專從釋尊出家者；以佛為父，己則為子。世有是沙門而非釋子者，亦有沙門而兼釋子者，有二俱有者，亦有俱非此二者。汝等已發道意三句：謂能樂此法樂，縱未離五欲亦不退墮。樂常信佛下，開示菩薩法樂：先樂三皈，次樂六度及一切善法也。樂觀內入如空聚句：謂六根門頭，意為總相，識神緣影，畢竟無常。樂集善根句：即精進義。樂淨佛國土二句：指佛依報、正報信。樂於非同學中心無恚礙句：持平等義。樂將護善知識句：持規勸義。我等甚樂二句：顯佛正法中自有真樂地，實未可與凡夫、外道同日而語。諸姊下至亦大饒益一切眾生：淨名以深切之意，反覆叮嚀示諸魔女，勸學無盡燈法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛四
     <span lang="EN-US">
      善德
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告長者子善德：『汝行詣維魔詰問疾』！善德白佛言：『世尊！我不堪任詣彼問疾。所以者何？憶念我昔自於父舍設大施會，供養一切沙門、婆羅門、及諸外道、貧窮、下賤、孤獨、乞人，期滿七日。時維魔詰來入會中，謂我言：「長者子！夫大施會不當如汝所說，當為法施之會，何用財施會為」？我言：「居士！何謂法施之會」？「法施會者，無前無後，一時供養一切眾生，是名法施之會」。曰：「何謂也」？「謂以菩提起於慈心，以救眾生起大悲心，以持正法起於喜心，以攝智慧行於捨心；以攝慳貪起檀波羅密，以化犯戒起尸羅波羅密，以無我法起羼提波羅密，以離身心相起毗黎耶波羅密，以菩提相起禪波羅密，以一切智起般若波羅密；教化眾生而起於空，不捨有為法而起無相，示現受生而起無作；護持正法起方便力，以度眾生起四攝法，以敬事一切起除慢法，於身、命、財起三堅法，於六念中起思念法，於六和敬起質直心；正行善法起於淨命，心淨歡喜起近賢聖，不憎惡人起調伏心，以出家法起於深心，以如說行起於多聞，以無諍法起空閒處，趣向佛慧起於宴坐，解眾生縛起修行地，以具相好及淨佛土起福德業；知一切眾生心念、如應說法起於智業，知一切法不取不捨入一相門、起於慧業，斷一切煩惱、一切障礙、一切不善法起一切善業，以得一切智慧、一切善法、起於一切助佛道法。如是、善男子！是為法施之會。若菩薩住是法施會者，為大施主，亦為一切世間福田」。世尊！維摩詰說是法時，婆羅門眾中二百人皆發阿耨多羅三藐三菩提心。我時心得清淨，歎未曾有，稽首禮維摩詰足，即解瓔珞價值百千以上之。不肯取，我言：「居士！願必納受，隨意所與」。維摩詰乃受瓔珞，分作二分：持一分施此會中一最下乞人，持一分奉彼難勝如來。一切眾會皆見光明國土、難勝如來，又見珠瓔在彼佛上，變成四柱寶臺，四面嚴飾不相障蔽。時維摩詰現神變已，又作是言：「若施主等心施一最下乞人，猶如如來福田之相，無所分別，等於大悲，不求果報，是則名曰具足法施」。城中一最下乞人，見是神力，聞其所說，即發阿耨多羅三藐三菩提心。故我不任詣彼問疾』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】善根具足，德本深殖，是名善德。設大施會，誠一切善德之根本。捨內一切所有、捨外一切所有、捨內外一切所有，捨色一切所有、捨心一切所有、捨色心一切所有，捨一合相、捨二障礙、捨三雜染、捨四煩惱、捨五蓋、捨六蔽、捨七垢、捨八識、捨九有、捨十惡，捨至究竟捨無可捨，即得寂滅現前、忽然超越。起大慈悲以為根本，轉成四無量心、六波羅密、乃至無量無邊真淨微妙自性功德。布施一切眾生，供養十方諸佛，盡未來際無窮竭，如是大施即是不可思議解脫，故維摩詰即因其設大施會而發之。夫珠瓔非珠瓔，即是淨善福德之聚，一入真淨名相，頓然上同難勝如來慈力，下同最下乞人悲仰。無有高下，不起分別，如是乃名具足法施，亦名真法供養。心、佛、眾生三無差別之義，於是圓滿。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─布施                  
    ┌─法身
   </p>
   <p class="MsoPlainText" style="text-indent:24.0pt;">
    四攝法─┼─愛語
    <span>
    </span>
    三堅法─┼─慧命
   </p>
   <p class="MsoPlainText" style="text-indent:24.0pt;">
    <span>
    </span>
    ├─利行                  └─功德法身
   </p>
   <p class="MsoPlainText" style="text-indent:24.0pt;">
    <span>
    </span>
    └─同事
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─念佛                    
    ┌─戒和同修
   </p>
   <p class="MsoPlainText" style="text-indent:24.0pt;">
    <span>
    </span>
    ├─念法                    
    ├─見和同解
   </p>
   <p class="MsoPlainText" style="text-indent:24.0pt;">
    六
    <span>
    </span>
    念─┼─念僧          
    六和合敬─┼─身和同住
   </p>
   <p class="MsoPlainText" style="text-indent:24.0pt;">
    <span>
    </span>
    ├─念天                    
    ├─利和同均
   </p>
   <p class="MsoPlainText" style="text-indent:24.0pt;">
    <span>
    </span>
    ├─念戒                    
    ├─口和同讚
   </p>
   <p class="MsoPlainText" style="text-indent:24.0pt;">
    <span>
    </span>
    └─念施                    
    └─意和同悅
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一合相───一箇世界、一箇人身等
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─煩惱障……煩惱礙              
    ┌─煩惱………惑
   </p>
   <p class="MsoPlainText" style="text-indent:24.0pt;">
    二障礙─┤
    <span>
    </span>
    三雜染─┼─業…………業
   </p>
   <p class="MsoPlainText" style="text-indent:24.0pt;">
    <span>
    </span>
    └─所知障……智礙                
    └─生…………苦
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─貪          ┌─愛
   </p>
   <p class="MsoPlainText" style="text-indent:24.0pt;">
    四煩惱─┼─瞋
    <span>
    </span>
    又─┼─慢
   </p>
   <p class="MsoPlainText" style="text-indent:24.0pt;">
    <span>
    </span>
    ├─癡          ├─癡
   </p>
   <p class="MsoPlainText" style="text-indent:24.0pt;">
    <span>
    </span>
    └─等          └─見
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─貪欲┐
   </p>
   <p class="MsoPlainText" style="text-indent:24.0pt;">
    <span>
    </span>
    ├─瞋恚│
   </p>
   <p class="MsoPlainText" style="text-indent:24.0pt;">
    五
    <span>
    </span>
    蓋─┼─掉悔├此五蓋為定慧覆障，修禪人當察之。
   </p>
   <p class="MsoPlainText" style="text-indent:24.0pt;">
    <span>
    </span>
    ├─睡眠│
   </p>
   <p class="MsoPlainText" style="text-indent:24.0pt;">
    <span>
    </span>
    └─疑惑┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─財          ┌─色
   </p>
   <p class="MsoPlainText" style="text-indent:24.0pt;">
    <span>
    </span>
    ├─色          ├─聲
   </p>
   <p class="MsoPlainText" style="text-indent:24.0pt;">
    五
    <span>
    </span>
    欲─┼─名      
    又─┼─香
   </p>
   <p class="MsoPlainText" style="text-indent:24.0pt;">
    <span>
    </span>
    ├─食          ├─味
   </p>
   <p class="MsoPlainText" style="text-indent:24.0pt;">
    <span>
    </span>
    └─睡          └─觸
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─希求┐
   </p>
   <p class="MsoPlainText" style="text-indent:24.0pt;">
    <span>
    </span>
    ├─分別│
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span>
    </span>
    ├─疑惑│
   </p>
   <p class="MsoPlainText" style="text-indent:24.0pt;">
    七
    <span>
    </span>
    垢─┼─傲慢├此七垢為修道人所難免，求善友者察之。
   </p>
   <p class="MsoPlainText" style="text-indent:24.0pt;">
    <span>
    </span>
    ├─高狂│
   </p>
   <p class="MsoPlainText" style="text-indent:24.0pt;">
    <span>
    </span>
    ├─惑習│
   </p>
   <p class="MsoPlainText" style="text-indent:24.0pt;">
    <span>
    </span>
    └─慳吝┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】善德段中，當為法施之會二句：謂行法施，方得名大施會，使聞法者得永久利益故，非財施功德所能較勝。法施會者句：此前，似應有維摩詰言四字，或維摩詰謂我言六字，乃不混同。非如下文曰何謂也，皆知為善德所問；謂以菩提云云，皆知為淨名所答之明瞭也。一時供養一切眾生句：謂一切無不是法，且一一法上皆能使人得益──譬如行路，殊途同歸。淨名先說應以四無量心、六度法、三解脫門、行於布施──不專指施捨言，一切往來酬酢皆是。終以一切善法起於一切助道佛法。檀波羅密，即布施波羅密。尸羅波羅密，即持戒波羅密。羼提波羅密，即忍辱波羅密。毗黎耶波羅密，即精進波羅密。禪波羅密，即禪定波羅密。般若波羅密，即智慧波羅密。各有對治：如以布施慈善治慳貪，持戒規律治罪業，忍辱耐苦治瞋惱，精進勤勉治懈怠，禪定靜思治亂意，智慧覺悟治無明。護持正法句：有宏法意。以度眾生句：有利生義。起於淨命句：謂不以邪法滋身養命。入一相門句：謂一相無相，即不二法門。一切善法句：謂三十七道品，皆助道佛法。至淨名受瓔珞分作二分，持一分施此會中一最下乞人二句：顯大悲心也。持一分奉彼難勝如來二句：顯大智心也。乞人而曰最下，如來而曰難勝，彌顯淨名悲智雙運，與眾不同。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      總結不任
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是諸菩薩，各各向佛說其本緣，稱述維摩詰所言，皆曰不任詣彼問疾。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫維摩詰者、般若也，疾者、大悲心也，病維摩詰者、大悲般若也。般若者、萬行之主導，大悲者、萬德之淵海，非妙萬行萬德之大智，其又孰能與於此哉？故一切不任而文殊師利斯任之也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      深心樂集善法
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】今於第二章，通釋問疾、不思議、觀眾生、佛道、不二法門、香積佛、六品。依講義所明，列初二品為觀佛國依正因果，列中二品為觀佛國主伴因果，列後二品為觀佛國不二因果。如問疾品為因，不思議品為果。觀眾生品為因，佛道品為果。不二法門為因，香積佛品為果。皆顯真如性德也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     文殊師利問疾品第五
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己一
     <span lang="EN-US">
      觀佛國依正因果
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚一
     <span lang="EN-US">
      文殊師利問疾品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫淨名示疾，本為修淨佛國土之行，文殊師利問之，即發明其意也。此品近為不思議品之因，遠則發起下之五品乃至下之七品。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      受命率眾問疾
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、佛告文殊師利：『汝行詣維摩詰問疾』！文殊師利白佛言：『世尊！彼上人者，難為酬對。深達實相，善說法要，辯才無滯，智慧無礙，一切菩薩法式悉知，諸佛秘藏無不得入，降伏眾魔，遊戲神通，其慧方便皆已得度。雖然、當承佛聖旨，詣彼問疾』。於是眾中諸菩薩、大弟子、釋、梵、四天王咸作是念：今二大士──文殊師利、維摩詰──共談，必說妙法。即時八千菩薩、五百聲聞、百千天人皆欲隨從。於是文殊師利與諸菩薩、大弟子眾，及諸天人恭敬圍遶，入毗耶離大城。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文自成四段：一、佛遣文殊問疾：夫諸弟子與諸菩薩，皆辭不詣維摩詰問疾，而悲與慈既相感應，將由之廣作諸佛事饒益眾生，然後攝之同歸佛地，其勢不能中止，則不得不命及上首大弟子矣。妙德本深跡高，望孚道隆，故一受命，大小聖眾諸天人等皆願從往也。二、文殊謙辭承旨：彼上人者難為酬對，此照應前之二品而總讚之也。上人、猶曰超出人上之人，謂其智德超出一般人上，故諸弟子、菩薩均難與酬對也。何者？以其內證深達實相，外化善說法要，是故辯才無滯，智慧無礙，佛菩薩藏靡不通達，神用無方俱臻究竟，雖今亦非能酬對也。然以承佛慈威加被，當前往問之耳。三、法會大眾，咸欲因文殊師利問維摩詰疾得聞妙法，故即時有菩薩、聲聞、天、人之眾，皆隨從之。四、文殊師利率眾入城，恭敬圍遶，具見威儀之盛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】文殊、此言妙德，謂妙一切功德而為言義。上人、今多稱出家人，其實謂智慧功德在一般人上，即是上人，非必專指出家人也。深達實相句：謂證得正法，不依倒妄。善說法要句：謂通達一切法門。一切菩薩法式悉知句：即法門無量誓願學是。諸佛秘藏句：如開權顯實，惟佛與佛知是。無不得入句：謂圓教菩薩，皆初心中便能知諸佛秘藏，與別教不同也。降伏眾魔句：謂眾魔為束縛人修善，心境皆有，隨緣伺便，擾亂淨心。亦在能隨緣降伏，魔自不生。遊戲神通四字：依義似專指六通中神境通言。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      示相入室問答
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      示相
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、長者維摩詰心念：今文殊師利與大眾俱來。即以神力空其室內，除去所有及諸侍者，唯置一床以疾而臥。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】佛由大慈應以大智，淨名乃從大悲受以大慧。神者覺心，力者慧性。空其室內，除去所有及諸侍者，乃從覺心慧性空諸器世間及有情世間，窮至本源，豁然獨照一真法界，運大悲心泯合無間，用為緣起淨佛國土之本。唯甘受和，唯白受采，亦唯空諸所有，乃能上同佛慈，虛容諸有緣眾而起不思議化，此深心集諸善法之源也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章空其室內句：即一切諸相了不可得境。唯置一床句：即證得不二法性真如境。以疾而臥句：即顯真如上起大悲心境也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      入室
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利既入其舍，見其室空無諸所有，獨寢一床。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫妙吉祥乃兩足之佛智，萬行之主導也。既入其舍，法由緣會而事成也。見其室空，因緣生法當體空也──就此經、可云淨佛國土當體空寂也。無諸所有，妙有非有唯假名也。獨寢一床，真空不空契中道也。歷歷明明，一念中現，此妙觀之宗本，法性之實相也。人人有箇獨寢一床之維摩詰，一切世間法所不能埋沒，亦為出世法所不能羅籠，蓋天蓋地，無形無名，塵劫昧之枉輪生死，一旦遇之即與十方三世諸佛、菩薩同入不可思議解脫。恆沙妙用一時俱發，猶文殊師利眾咸會維摩室也。試回光體究看！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，既入其舍三句：意顯如依地基、土木和合成舍，取能居人功用，實在空間。更如太陽，除取所見之圓影相、光明相、及所感觸之熱力外，另欲覓太陽實相，了無所得，當體即是諸無所有。金剛云：『凡所有相，皆是虛妄』，不過為意識上結合觀念之假名言耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三
     <span lang="EN-US">
      問答
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸一
     <span lang="EN-US">
      主問賓答
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時維摩詰言：『善來文殊師利！不來相而來，不見相而見』。文殊師利言：『如是，居士！若來已更不來，若去已更不去。所以者何？來者無所從來，去者無所至。所可見者，更不可見。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】善來文殊師利，此維摩詰歡迎之辭。即事言之：夫舍者、舍於空非舍於舍，舍無自體，體即是空。然則一切眾生皆舍於空，諸佛、聖賢亦舍於空，雖文殊師利亦曷嘗不舍於空；未嘗不舍於空，夫又安有來入其舍者哉！然乃宛然已來在其舍，故曰不來相而來也。夫見室今空無諸所有，是不見一相也；然今乃灼然見室空無有，獨寢一床，故曰不見相而見也。即理言之：盡法界是一維摩詰，亦盡法界是一文殊師利，覓來不來、見不見相了不可得，而未嘗不體露堂堂，當處即來，觀面相見，故曰不來相而來、不見相而見。妙德將欲致佛來旨，申己問端，故即順而印之。乃曰：若其既來，早非是來。何則？來相已過去故。夫未來者，直未有乎來耳，非謂來之所從來也。過去者、直已無之耳，非謂其轉至何處也。設或來有所從，則應去有所至，如有昨日亦有明日。既其去無所至，則亦來無所從，如無明日亦無昨日。無所從來而來，故不來相而來。夫絕對則無見，而可見必假乎相待，相待則緣會靡常而剎那變壞，一見不可再見，再見早非前見之相。即見不帶見相，故不見相而見。大佛頂云：『知見立知，即無明本。知見無見，斯即涅槃』。三世、十方當頭坐斷，此之謂大智文殊師利歟！了此數句，一部中論無餘蘊矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章淨名問言，不來相而來二句：明當體是來而無來相，當體是見而無見相。妙德答言，若來已更不來二句：正顯來相不定。如兩行人，一由東往西，一由西向東，各有去來相，亦必不同也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二
     <span lang="EN-US">
      賓問主答
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子一
     <span lang="EN-US">
      問答疾因
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      『且置斯事，居士所疾寧可忍不？療治有損不至增乎？世尊慇懃，致問無量。居士是疾何所因起？其生久如？當云何滅』？維摩詰言：『從癡有愛則我病生；以一切眾生病是故我病，若一切眾生得不病者，則我病滅。所以者何？菩薩為眾生故入生死，有生死則有病；若眾生得離病者，則菩薩無復病，譬如長者唯有一子，其子得病父母亦病，若子病愈父母亦愈。菩薩如是，於諸眾生愛之若子，眾生病則菩薩病，眾生病愈菩薩亦愈。又言是疾何所因起，菩薩疾者以大悲起』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】從癡有愛則我病生，此亦通於菩薩實有斯病，非但三界眾生。有癡則即有見，有愛則即有慢。何者？有所不見、即有所見，有所愛、即有所不愛，此即末那根本四惑。專從集生正面言之，唯癡與愛實為原力。癡者、動之所由興也，見者、體之所由判也，愛者、自之所由結也，慢者、他之所由離也。菩薩猶有無明，癡與見俱；從癡有愛，愛與慢俱。因此根本煩惱，遂有變易、分段兩種生死。在菩薩雖已無分段生死，尚有變易生死；雖已空分別執，尚有俱生、我法二執未盡，故曰從癡有愛則我病生，以有生死及我即有病故。或者、菩薩本已五住斷盡，二死永無，然以大悲願故，為度眾生現身人世，既受人身因有諸病。所謂以一切眾生病是故我病，眾生不病則我病滅，菩薩疾者以大悲起是也。雖然、推原因何而有眾生，因何眾生有病，還是從癡有愛則有眾生及眾生病，故菩薩病依菩薩及眾生之癡愛起。其生無從，其滅無至，了癡愛之本空，覓癡愛而無得，則眾生病愈故菩薩病滅。此究詰疾之由來及其畢竟者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此段前七句，為妙德傳佛意旨。中四句，為妙德自問疾因。維摩詰言下至以大悲起，皆淨名答辭。從癡有愛句：癡為根本無明，愛為根本煩惱。起無明，則不能了知明見；起煩惱，則不免造業受苦。入生死三句：謂生老病死數種相連，有生則必有死也。講義中，有變易生死、與分段生死二種。變易生死者，為菩薩生死：此種生死，菩薩以所修真空法性上一切佛果智慧功德為因，本願度生，依未盡之癡、見、愛、慢為緣──得自主的，為進化的──以願力生者也。分段生死者，為凡夫生死：此種生死，眾生以過去生中未斷之貪愛、惑業為因，引起父母四大為緣──不自主的、為輪迴的──以癡愛生者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二
     <span lang="EN-US">
      問答室空
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利言：『居士此室何以空無侍者』？維摩詰言：『諸佛國土，亦復皆空』。又問：『以何為空』？答曰：『以空空』。又問：『空何用空』？答曰：『以無分別空故空』。又問：『空可分別耶』？答曰：『分別亦空』。又問：『空當於何求』？答曰：『當於六十二見中求』。又問：『六十二見當於何求』？答曰：『當於諸佛解脫中求』。又問：『諸佛解脫當於何求』？答曰：『當於一切眾生心行中求。又仁者所問何無侍者，一切眾魔及諸外道皆吾侍也。所以者何？眾魔者樂生死，菩薩於生死而不捨；外道者樂諸見，菩薩於諸見而不動』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫疾者生於眾生之癡、愛與菩薩之悲願，諸佛國土亦皆從之緣起。然癡與愛體本空寂，菩薩悲願亦復如是，故疾體與諸佛國土之體無不空也。然以何者名為空乎？以本空故空也。然本空何必空乎？直以不分別空故空耳。吾人種種無明妄動，顛倒貪著種種名相，皆分別乎空而幻現，猶從目翳見空華也。然而空非可分別者，不可分別而妄分別，其所分別亦皆是空，猶之空華即是空也。夫本空則不事求也，第以妄想執著昧其是空，是以求空，然則不即以六十二見求之將何求乎？妄見體空，即是諸佛解脫，故欲索妄見之根元，舍諸佛解脫則又無從也。夫諸佛解脫，即指解脫乎眾生種種煩惱心行而言。究眾生種種煩惱心行之體性了不可得，即是求諸佛之解脫。蓋大悲之疾即淨土之行，性空為體而以眾魔外道為緣，不捨生死而令解脫，不動諸見而令清淨，則眾生心淨而佛國土淨。何者？以佛國土及眾生心性常空寂，故能不變隨緣，隨緣不變。此究詰疾之實體及其本性者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─過去
   </p>
   <p class="MsoPlainText" style="text-indent:24.0pt;">
    <span>
    </span>
    ┌─有色──────┼─現在
   </p>
   <p class="MsoPlainText" style="text-indent:24.0pt;">
    <span>
    </span>
    ┌─色─┼─非有色────┐└─未來
   </p>
   <p class="MsoPlainText" style="text-indent:24.0pt;">
    <span>
    </span>
    ┌─有─┤      ├─亦有色亦無色─┼──同上
   </p>
   <p class="MsoPlainText" style="text-indent:24.0pt;">
    六十二見─┤
    <span>
    </span>
    │      └─非有色非無色─┘
   </p>
   <p class="MsoPlainText" style="text-indent:24.0pt;">
    <span>
    </span>
    └─無  ├─受─┐
   </p>
   <p class="MsoPlainText" style="text-indent:24.0pt;">
    <span>
    </span>
    ├─想─┼──同上
   </p>
   <p class="MsoPlainText" style="text-indent:24.0pt;">
    <span>
    </span>
    ├─行─┤
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span>
    </span>
    └─識─┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    每蘊歷四句、三世成十二，五蘊合成六十，另加有無二根本見，成六十二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此段、以無分別空句：如病目人所見空華之空，與無病目人所見淨明之空，原無有二。但不隨著空華分別，當體即是空也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子三
     <span lang="EN-US">
      問答疾相
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利言：『居士所疾為何等相』？維摩詰言：『我病無形不可見』。又問：『此病身合耶，心合耶』？答曰：『非身合，身相離故；亦非心合，心如幻故』。又問：『地大、水大、火大、風大，於此四大何大之病』？答曰：『是病非地大、不離地大，水、火、風大亦復如是。而眾生病從四大起，以其有病是故我病』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫疾無定相，以疾體空故。然本以大悲攝受眾生故現身現疾，有依他性，無自依性，則亦即以眾生病相為病相耳。此究詰疾之定義及其界說者。世間學者，研究諸法執著是實，不出此三；在佛法則轉為無作、空、無相三解脫法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此段首明疾相本無邊際、無界限、無自相可得。以凡所謂相，皆是五陰為因，名字文言為緣，和合而成。故今淨名以疾而顯疾實體之相。現身現疾，從癡有愛句，謂疾之實體。而此實體，即是真如法性，以真如能起無明，即一切法，離一切相。下述之四大各有體相，亦自不同。如地以堅為體，以質礙為相。水以溼為體，以流潤為相。風以動為體，以搖擊為相。火以熱為體，除冥燃燒為相。其名大者，含周遍義。故推而論之，各種有形質堅固之物體，皆屬地大。地大中本含四塵──色、香、味、觸，水含三類──色、味、觸，火含三類──色、觸，惟風大中僅含一類，只觸而已。是病非地大句：謂因大悲心起故。亦不離地大句：謂眾生病則我病故。而眾生病從四大起句：因眾生身由四大成故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子四
     <span lang="EN-US">
      問答如何慰喻有疾菩薩
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、文殊師利問維摩詰言：『菩薩應云何慰喻有疾菩薩』？維摩詰言：『說身無常，不說厭離於身；說身有苦，不說樂於涅槃；說身無我，而說教導眾生；說身空寂，不說畢竟寂滅；說悔先罪，而不說入於過去。以己之疾愍於彼疾，當識宿世無數劫苦，當念饒益一切眾生，憶所修福，念於淨命，勿生憂惱，常起精進，當作醫王療治眾病。菩薩應如是慰喻有疾菩薩，令其歡喜』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】文義可知。此明處他人疾之道，亦明於此世間度此身心之法，不著此岸，不住彼岸，菩薩當安處中道行是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此段說身無常、有苦、無我、空寂，不說厭離於身、樂於涅槃、畢竟寂滅而說教導眾生者，正謂不同凡夫貪著生命，不同小乘趣入空寂耳。說先悔罪二句：謂夙業所遺，以病推之。當識宿世無數劫苦句：為當念生死苦。當念一切饒益眾生句：為當發菩提心。念於淨命二句：謂於正命不妄貪求。當作醫王二句：謂如佛慈悲，救度苦厄也。總之、大乘菩薩，以種種方便，利益一切有情為究竟，不以涅槃寂滅為究竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子五
     <span lang="EN-US">
      問答有疾菩薩如何調其心行
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利言：『居士！有疾菩薩云何調伏其心』？維摩詰言：『有疾菩薩應作是念：今我此病，皆從前世妄想顛導諸煩惱生，無有實法，誰受病者！所以者何？四大合故假名為身，四大無主，身亦無我。又此病起皆由著我，是故於我不應生著。既知病本，即除我想及眾生想，當起法想。應作是念：但以眾法合成此身，起唯法起，滅唯法滅。又此法者各不相知，起時不言我起，滅時不言我滅。彼有疾菩薩，為滅法想，當作是念：此法想者亦是顛倒，顛倒者即是大患，我應離之。云何為離？離我我所。云何離我我所？謂離二法。云何離二法？謂不念內外諸法，行於平等。云何平等？謂我等、涅槃等。所以者何？我及涅槃此二皆空。以何為空？但以名字故空，如此二法無決定性。得是平等，無有餘病，唯有空病，空病亦空。是有疾菩薩以無所受而受諸受，未具佛法，亦不滅受而取證也。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      設身有苦，念趣眾生起大悲心，我既調伏亦當調伏一切眾生，但除其病而不除法，為斷病本而教導之。何謂病本？謂有攀緣，從有攀緣則為病本。何所攀緣？謂之三界。云何斷攀緣？以無所得，若無所得，則無攀緣。何謂無所得？謂離二見。何謂二見？謂內見、外見，是無所得。文殊師利！是為有疾菩薩調伏其心。為斷老、病、死苦，是菩薩菩提。若不如是，己所修治為無慧利。譬如勝怨乃可為勇，如是兼除老、病、死者，菩薩之謂也。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      彼有疾菩薩應復作是念：如我此病非真非有，眾生病亦非真非有。作是觀時，於諸眾生若起愛見大悲，即應捨離。所以者何？菩薩斷除客塵煩惱而起大悲，愛見悲者則於生死有疲厭心，若能離此無有疲厭，在在所生不為愛見之所覆也。所生無縛，能為眾生說法解縛。如佛所說：若自有縛能解彼縛，無有是處。若自無縛能解彼縛，斯有是處。是故菩薩不應起縛。何謂縛？何謂解？貪著禪味是菩薩縛，以方便生是菩薩解。又、無方便慧縛，有方便慧解；無慧方便縛，有慧方便解。何謂無方便慧縛？謂菩薩以愛見心莊嚴佛土、成就眾生，於空、無相、無作法中而自調伏，是謂無方便慧縛。何謂有方便慧解？謂不以愛見心莊嚴佛土、成就眾生，於空、無相、無作法中以自調伏而不疲厭，是名有方便慧解。何謂無慧方便縛？謂菩薩住貪欲、瞋恚、邪見等諸煩惱而殖眾德本，是名無慧方便縛。何謂有慧方便解？謂離諸貪欲、瞋恚、邪見等諸煩惱而殖眾德本，迴向阿耨多羅三藐三菩提，是名有慧方便解。文殊師利！彼有疾菩薩應如是觀諸法。又復觀身無常、苦、空、非我，是名為慧。雖身有疾，常在生死饒益一切而不厭倦，是名方便。又復觀身身不離病、病不離身，是病是身、非新非故，是名為慧。設身有疾而不永滅，是名方便。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利！有疾菩薩應如是調伏其心，不住其中，亦復不住不調伏心。所以者何？若住不調伏心是愚人法，若住調伏心，是聲聞法，是故菩薩不當住於調伏、不調伏心，離此二法是菩薩行。在於生死不為汙行，住於涅槃不永滅度，是菩薩行。非凡夫行，非賢聖行，是菩薩行。非垢行，非淨行，是菩薩行。雖過魔行而現降伏眾魔，是菩薩行。求一切智，無非時求，是菩薩行。雖觀諸法不生而不入正位，是菩薩行。雖觀十二緣起而入諸邪見，是菩薩行。雖攝一切眾生而不愛著，是菩薩行。雖樂遠離而不依身心盡，是菩薩行。雖行三界而不壞法性，是菩薩行。雖行於空而殖眾德本，是菩薩行。雖行無相而度眾生，是菩薩行。雖行無作而現受身，是菩薩行。雖行無起而起一切善行，是菩薩行。雖行六波羅密而遍知眾生心數法，是菩薩行。雖行六通而不盡漏，是菩薩行。雖行四無量心而不貪著生于梵世，是菩薩行。雖行禪定、解脫、三昧而不隨禪生，是菩薩行。雖行四念處，不畢竟永離身、受、心、法，是菩薩行。雖行四正勤而不捨身心精進，是菩薩行。雖行四如意足而得自在神通，是菩薩行。雖行五根而分別眾生諸根利鈍，是菩薩行。雖行五力而樂求佛十力，是菩薩行。雖行七覺分而分別佛之智慧，是菩薩行。雖行八正道而樂行無量佛道，是菩薩行。雖行止觀助道之法而不畢竟墮於寂滅，是菩薩行。雖行諸法不生不滅，而以相好莊嚴其身，是菩薩行。雖現聲聞、辟支佛威儀而不捨佛法，是菩薩行。雖隨諸法究竟淨相而隨所應為現其身，是菩薩行。雖觀諸佛國土永寂如空，而現種種清淨佛土，是菩薩行。雖得佛道、轉於法輪、入於涅槃，而不捨於菩薩之道，是菩薩行』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文當分為四：一者、調伏自心癡愛病，用三空觀：一、我空觀，從今我此病至滅時不言我滅是也。二、法空觀，從為滅法想至無決定性是也。三、空空觀，從得是平等至空病亦空是也。二者、調伏眾生癡愛病，即上求佛法下度眾生也。未具如來智慧福德，不證寂滅，是上求佛法也。以身苦念惡趣眾生，起大悲心，勇猛救度眾生生、老、病、死之苦，是下度眾生也。三者、調伏自他癡愛病：一、離愛見覆，二、解偏著縛，文義可知。四者、從調伏不調伏之中道，起菩薩行而淨佛國土，起種種菩薩行而結歸現佛身、現佛土、現成佛、轉法輪、涅槃而不捨菩薩道。故此品亦為說淨佛國依正之因。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明處自己疾之道，亦明於此身心度此世間之法，依此應當先悟自疾性空。然既未能修習成滿一切佛功德，不可即證性空涅槃，此若取證，還同小乘自了，故當觀眾生苦，發大悲心。然復應知世間眾生苦亦性空，勿起愛著、見取；雖復性空，眾生在癡、愛中實有種種苦惱，故應等運智慧、方便，善自解脫，而能勇於救人。由是乃能不墮六凡，不墮二乘，遍修諸菩薩行，莊嚴佛土，成就眾生，具修佛果無量功德。自癡愛病愈故治眾生癡愛病，眾生癡愛病愈故自大悲病愈。淨名示疾之意，胥見乎是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此段、講義順文略分為調伏自心癡愛病，眾生癡愛病，自他癡愛病，及調伏不調伏之中道、起菩薩行而淨佛國土四類，其義自已賅括無遺。我、我所三字：如以自身為我，則凡自身以外對待幻現者，皆為我所矣。更如以自心為我，則自身又為我所矣。得是平等句：謂人法二空為平等空。亦不滅受而取證句：是上求佛智處。念惡趣眾生起大悲心句：是下度眾生處。謂有攀緣句：謂以心取境也。以無所得句：謂三界無有也。在在所生句：指六道、三途言。不為愛見所覆句：指明了常知言。成就眾生句：即方便也。而自調伏句：即智慧也。求一切智句：為攝證入真如。無非時求句：為隨順因緣。諸法不生四字：為無生法性。不依身心盡句：為不樂生死滅盡。起一切善行句：謂由精進力。遍知眾生心心數法句：謂由智慧觀。而不漏盡句：謂由聲聞、辟支位而現身度生。不隨禪生句：謂由修初、二、三、四禪，而不受彼天報也。止觀助道之法，即總結前三十七道品是也。究竟淨相，為最淨法身。隨所應為現其身句：如觀音現三十二應身，無身不現矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三
     <span lang="EN-US">
      會眾聞法發心
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    說是語時，文殊師利所將大眾，其中八千天子，皆發阿耨多羅三藐三菩提心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     不思議品第六
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      不思議品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此品正顯佛國依土資用不可思議之果。雖所明因果皆不可思議，而果上之事用較顯；雖主伴不二諸果事皆顯，依土資用之化共之眾人事尤彰明較著。故於此品，獨標為不思議。譬之六種皆是神通，而往往以神境通獨當神通之名也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      引不思議理
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      舍利弗念座
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、舍利弗見此室中無有床座，作是念：斯諸菩薩大弟子眾，當於何坐？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫室空乃佛國之體，室中眾人乃佛國之因行，因未成果是謂無有床座。發心小者，欲圖一旦之利，速求證果，故舍利弗推己及人，乃曰斯諸菩薩大弟子眾當於何坐。此所謂著相以求者，故招來淨名之訶也。雖然、不因漁父引，爭得入桃源！見維摩詰不思議事，不知實出舍利弗之引發，是忘卻漁父也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】大乘菩薩，乃實報莊嚴法身，惟是樂相而無苦相。若小乘，因雖淨而業果猶繫，尚難解脫，既此報緣未謝，勢不得不求床座也。但舍利弗乍入淨名之室，便念無有床座，少得修因，急求證果。淨名之責，無怪其然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      維摩詰究責
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      長者維摩詰知其意，語舍利弗言：『云何？仁者為法來耶？求床座耶』？舍利弗言：『我為法來，非為床座』。維摩詰言：『唯！舍利弗！夫求法者不貪軀命，何況床座？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫迴事而向理，則修行者為證法性，行尚應捨，何況求其果報？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三
     <span lang="EN-US">
      示理遣情
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      『夫求法者，非有色、受、想、行、識之求，非有界、入之求，非有欲、色、無色之求。唯！舍利弗！夫求法者，不著佛求、不著法求、不著眾求。夫求法者，無見苦求，無斷集求，無造盡證、修道之求。所以者何？法無戲論。若言我當見苦、斷集、證滅、修道，是則戲論非求法也。唯！舍利弗！法名寂滅，若行生滅，是求生滅非求法也。法名無染，若染於法乃至涅槃，是則染著非求法也。法無行處，若行於法，是則行處非求法也。法無取捨，若取捨法，是則取捨非求法也。法無處所，若著處所，是則著處非求法也。法名無相，若隨相識，是則求相非求法也。法不可住，若住於法，是則住法非求法也。法不可見、聞、覺、知，若行見、聞、覺、知，是則見、聞、覺、知，非求法也。法名無為，若行有為，是求有為，非求法也。是故舍利弗！若求法者，於一切法應無所求』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文分為三段：一、不著世間法求，二、不著出世法求，三、不著一切法求。此義云何？謂若求世間法、出世間法乃至一切諸法，皆分別念令心起滅，不契法性故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】首言求法，不著五陰、十八界、十二入、三界求（此屬世間法），三寶、四諦求（此屬出世間法），知因為見，終不離我，故曰戲論。明以我見修一切善法者，終為有漏，不能得其究竟解脫耳。後言不著一切法求也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬四
     <span lang="EN-US">
      聞法獲益
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      說是語時，五百天子於諸法中得法眼淨。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】於諸法中得法眼淨，此斷大乘之分別法執也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】得法眼淨句：即見道。意謂會中大乘初地菩薩，證斷分別法執，正見菩薩法空真如。小乘初果弟子，證斷分別我執，正見聲聞生空真如耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      顯不思議事
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      借座直示
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、長者維摩詰問文殊師利：『仁者遊於無量千萬億阿僧祇國，何等佛土有好上妙功德成就師子之座』？文殊師利言：『居士！東方度三十六恆河沙國，有世界名須彌相，其佛號須彌燈王、今現在。彼佛身長八萬四千由旬，其師子座高八萬四千由旬，嚴飾第一』。於是長者維摩詰現神通力，即時彼佛遣三萬二千師子之座，高廣嚴淨，來入維摩詰室。諸菩薩、大弟子、釋、梵、四天王等，昔所未見。其室廣博，悉皆包容三萬二千師子座無所妨礙；於毗耶離城及閻浮提、四天下，亦不追迮，悉見如故。爾時、維摩詰語文殊師利：『就師子座！與諸菩薩上人俱座，當自立身如彼座像』。其得神通菩薩，即自變形為四萬二千由旬，坐師子座。諸新發意菩薩及大弟子，皆不能升。爾時、維摩詰語舍利弗：『就師子座』！舍利弗言：『居士！此座高廣，吾不能升』。維摩詰言：『唯！舍利弗！為須彌燈王如來作禮，乃可得坐』。於是新發意菩薩及大弟子，即為須彌燈王如來作禮，便得坐師子座。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文有二：一者、借座入室，二者、就座得坐。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文殊是萬行之智導，故獨就問。此經須彌燈王佛、阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1037" width="16"/>
     佛皆居東方，亦示修取佛國非求生西方也。世界名須彌相，佛名須彌燈王。夫須彌是依土，燈是光照，王是主權。光照者、群人之心理行業，合之即是國義。座乃行行之別依報。迴因心之不思議力，向果佛之不思議德，感應道交，心佛緣會，於體空之一念心中，一一正行皆現別別依果。得念佛三昧人，在三昧中即現極樂世界主伴依正。有同入三昧者，亦可同時互見，而在色身居處了無妨礙。在大不小，在小不大，不小不大，大宛在小，不思議事，此其由致。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    法身菩薩見一切法唯一心故，心無高下、大小、長短、闊狹、多少、通礙相故，高大之座不變低小，低小之身不變高大，即身就座，恰恰合式。功行未泯，業報猶縛，然以深觀法性，藉勝解作意之力故，則能變身與座一般高大，就座而坐。若其未登初住、得無生法忍之菩薩，及小乘聖，猶滯化城，非仗佛方便力化城亦無，故須禮佛乃能就座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】顯示事實，由理事無礙見得事事無礙。阿僧祇，此言無數。佛心量中，有十種大數，以阿僧祇為第一。今現在：顯非過去、未來。師子座，有二釋：一、謂如來說法，威音震懾十方，如獅子吼，百獸驚懼。一、謂座上本來雕飾獅子之形。今取前義。由旬，本為梵語，有大中小三種，即中土驛站之義，乃計路之長數者。須彌燈王之座，惟維摩詰現神通力，乃能借來；如此高廣之座，亦惟須彌燈王現神通力，乃能遣來。其室廣博三句：內相不增。於毗耶離三句：外相不滅，故曰悉見如故也。但前述座高八萬四千由旬，與後得神通菩薩變形為四萬二千由旬，兩兩相較，仍應莫能升。經文許是結集時互為倒置，然無實據，未能輕斷。淨名勸新發意菩薩為須彌燈王如來作禮，乃可得坐下數句：即是以誠懇心求佛加被也。於是新發意菩薩及大弟子及為須彌燈王如來作禮便得坐師子座數句：即是承佛哀愍，攝受證知也。有感斯應，推之淨名。此品之能向須彌燈王如來借座，與後香積佛品之能向香積佛如來請飯，雖曰神通無礙，又豈有他巧妙哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      標名廣說
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗言：『居士！未曾有也！如是小室乃容受此高廣之座，於毗耶離城無所妨礙，又於閻浮提聚落、城邑及四天下諸天、龍王、鬼神宮殿亦不迫迮』。維摩詰言：『唯！舍利弗！諸佛菩薩有解脫名不可思議。若菩薩住是解脫者，以須彌之高廣內芥子中無所增減，須彌山王本相如故，而四天王、忉利諸天不覺不知己之所入，唯應度者乃見須彌入芥子中，是名不可思議解脫法門。又以四大海水入一毛孔，不嬈魚、鱉、黿、鼉水性之屬，而彼大海本相如故，諸龍、鬼神、阿修羅等不覺不知己之所入，於此眾生亦無所嬈。又、舍利弗！住不可思議解脫菩薩，斷取三千大千世界如陶家輪，著右掌中，擲過恆沙世界之外，其中眾生不覺不知己之所往；又復還置本處，都不使人有往來想，而此世界本相如故。又、舍利弗！或有眾生樂久住世而可度者，菩薩即演七日以為一劫，令彼眾生謂之一劫；或有眾生不樂久住而可度者，菩薩即促一劫以為七日，令彼眾生謂之七日。又、舍利弗！住不可思議解脫菩薩，以一切佛土嚴飾之事集在一國，示於眾生。又、菩薩於一切佛土眾生，置之右掌，飛到十方遍示一切而不動本處。又、舍利弗！十方眾生供養諸佛之具，菩薩於一毛孔皆令得見。又、十方國土所有日月星宿，於一毛孔普使見之。又、舍利弗！十方世界所有諸風，菩薩悉能吸著口中而身無損，外諸樹木亦不摧折。又、十方世界劫盡燒時，以一切火內於腹中，火事如故而不為害。又、於下方過恆河沙等諸佛世界，取一佛土舉著上方，過恆河沙無數世界，如持針鋒舉一棗葉而無所嬈。又、舍利弗：住不可思議解脫菩薩，能以神通現作佛身，或現辟支佛身，或現聲聞身，或現帝釋身，或現梵王身，或現世主身，或現轉輪聖王身。又、十方世界所有眾聲、上中下音，皆能變之令作佛聲，演出無常、苦、空、無我之音；及十方諸佛所說種種之法，皆於其中普令得聞。舍利弗！我今略說菩薩不可思議解脫之力，若廣說者，窮劫不盡』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文有四：一、舍利弗稱頌，二、維摩詰標名，三、就事歷顯，四、以略結廣。初二後一可知。第三段中有八無礙：一者、大小無礙，二者、動靜無礙，三者、延促無礙，四者、一多無礙，五者、依正無礙，六者、業用無礙，七者、應現無礙，八者、法音無礙。無礙乃平等自在同時義，大可入小，小能容大，小與大等，大與小等，小大平等。然大者不失其大也，小者亦不壞其小也，小大自在。出此一例，餘可推知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    辟支佛：此云獨覺者，或云緣覺者。聲聞：必須遇佛聞佛法聲乃能悟道，故名聲聞，即弟子義。亦以處處依佛而住，隨從佛行，名聲普聞，故名聲聞。世主：此有二種：一、即各國國主，二、是山川、嶽瀆、日月、星雲等等神主。轉輪聖王：此有四種：一、金輪王，王東南西北四大洲；二、銀輪王，王東南西三洲；三、銅輪王，王東南二洲；四、鐵輪王，王南瞻部洲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】未曾有也句：本非小乘菩薩所能夢見者，應歎得未曾有。於毗耶離城五句：由近推遠。須彌、山名，此翻妙高。此山居四洲之中，高八萬四千由旬，出水面四萬二千由旬。須彌之頂，通傳三十三天居其上。四天王、忉利諸天句：──梵語忉利，此云三十三天。共為四方，每方八天，帝釋天居中主之──。顯帝釋與人間世，有密切關係也。不覺不知己之所入句：天神尚不知不覺，何況於人？經文所云一芥子、一毛孔，以俗眼見之似甚細微，以佛眼見之，為真如法性之全體。如人身內之心，能納一切世間，不見增大。依此理推之，此說內須彌於芥子內，容海水於毛孔中，本相如故，無所增減，本性如故，亦無所嬈，信不誣矣。斷、取二字，對無邊世界言。各世界──如三千大千──當互有相連關係，防擾亂計，勢不得不先斷而後取也。菩薩於一毛孔句：指正報之極為分言。又十方國土所有日月星宿句：指依報之極廣分言。十方世界二句：顯依四大而成者，還由四大而滅。世主，謂三世界各有其主也。如有情世間，人天主之；器世間，天神主之；正覺世間，惟佛主之也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸佛菩薩有解脫名不可思議下、講義又細分為就事歷顯八種無礙。以須彌之高廣至一無所嬈，為大小無礙。又舍利弗至本相如故，為動靜無礙。或有眾生至謂之七日，為延促無礙。住不可思議至而不動本處，為一多無礙。十方眾生至普使見之，為依正無礙。十方世界至而無所嬈，為業用無礙。能以神通至或現轉輪聖王身，為應現無礙。所有眾聲至普令得聞，為法音無礙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    讀此經者，每多疑此段不思議境，為理論上所有，事實上所必無。今舉二實例以證明之如下：唐時有人名王玄策，曾至天竺國，其時維摩之室尚在。亦久疑本經所說，如是小室能容九百萬，合後香積佛國眾言──三萬二千高廣師子之座，是座能確定其大，而室終未確定其小。以笏量其室之周圍，僅東西南北各得十笏，每笏一尺，即成一丈（雖度量之數代有損益不同，然終不能大至如何程度）。於是讚歎維摩詰當時神通不置。世稱叢林長老所居為方丈室，亦原於此。又、玄奘法師亦至天竺，曾造維摩之室。賭此小室，頗懷疑經說之非事實，擬題維摩室壁，申述己意。詎濡毫向壁欲書，而壁與身終距離而莫能近，捉摸不得，幾於終日，仍不曾寫著一字。玄奘擱筆稱歎維摩詰應跡所遺，尚不可思議若此，其在當世之時現神通力，更可想見矣！疑團從茲頓解。依上二例觀之，可知我輩現在之疑，亦即王玄策及玄奘當時之疑。夫理以事顯，非離事而見理，事以理彰，非離理而成事。總之、理無礙，事無礙，事理無礙、事事無礙──四法界，諸佛菩薩決不相賺。諸君如將此段文字，徒作空理看過，則為寶山空返，辜此經義。所謂百花叢媢L，一葉不沾身，未免可惜！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三
     <span lang="EN-US">
      讚不思議德
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      大迦葉反讚
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是時、大迦葉聞說菩薩不可思議解脫法門，歎未曾有。謂舍利弗：『譬如有人於盲者前現眾色像，非彼所見，一切聲聞聞是不可思議解脫法門不能解了，為若此也。智者聞是，其誰不發阿耨多羅三藐三菩提心！我等何為永絕其根，於此大乘已如敗種！一切聲聞聞是不可思議解脫法門，皆應號泣，聲震三千大千世界。一切菩薩應大欣慶，頂受此法。若有菩薩信解不可思議解脫法門者，一切魔眾無如之何』。大迦葉說此語時，三萬二千天子皆發阿耨多羅三藐三菩提心。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】迦葉跡示獨覺根性，在聲聞中精進之最，未嘗為小乘限。故前者聞維摩詰語，即於大乘菩薩深生欽慕，不復以小乘法化人。此處語舍利弗，自鄙其為聲聞乘人一切無能，深為諸大乘人欣慶。故他日遇釋尊拈花，獨能微笑，為宗門第一祖。但此猶淺窺迦葉者，蓋真是住不可思議解脫之菩薩也。何者？以天竺相傳來多自求解脫之外道，故佛初以小乘化之，其效大彰。出家得須陀洹、斯陀含、阿那含、阿羅漢果之人，如麻、似栗，世人睹其成效，無不欽仰，遂多從小乘發心者。咸視大乘以為迂闊，或謂大而無當，或以不得現實受用；或者雖發大乘之心，亦必將自他、先後分次第，從小乘道先求自度，然後再來度人。此皆執著世間法為實在，合之、背之，惟得人天、小權之益，不入真大乘法。迦葉於是乃示現極鄙棄小乘，稱歎大乘，又絕人先從小乘道自度然後回向大乘上求佛果下度眾生之念，故曰我等何為永斷其根，於此大乘己如敗種。證阿羅漢果者，雖非永不能入大乘，然除諸大弟子從佛轉法輪度人者，其餘大都一經證入，即沈空滯寂而不醒。經無量劫，縱能發大乘心而求佛道，迴度眾生，然諸根闇鈍，眾緣疏遠，修習百千萬劫尚不如大心凡夫之修行一日。此正猶幽沈暗室數十年，不見色、不聞聲、不知味、不覺觸、不習言語文字思想，再登人世，身根朽廢，親友斷亡，其不如孩提之童也遠矣。夫今凡夫之人，誠無日不縱其根識昧然妄動，種種造作皆雜染不善之業而鮮有淨善之業。然持刀殺人者此手，燃香敬佛者亦此手。今以此手持刀殺人，欲致後不復殺，豈必縛使不能動哉！亦從心主宰以制之，使不行惡而能行諸善耳。昔天親謗大乘，逮其開悟，欲割舌以謝罪；無著止之，令顯揚大乘以成就功德，亦此理矣。故大乘法必先令悟煩惱之體即菩提體，生死之體即涅槃體，捨除煩惱生死，主乎心而不傷乎體，是為不斷而斷。龐居士曰：『但願空諸所有，切莫實諸所無』。故望學佛者能善用其心，心能轉物，則若家、若國、若社會、若世界之一切眷屬眾生，皆菩提功德之勝緣；家庭、國家、社會、世界乃至宇宙萬有，皆涅槃圓常之實相。維摩詰之不可思議解脫，人人有份，應大欣慶！深體會之，毋令大迦葉尊者空為吾曹號泣也。三萬二千天子皆發無上正等正覺之心，乃誓不求人天福果、聲聞辟支佛果、權乘現神通菩薩果，決定唯求無上真果覺也，彼天子亦大丈夫哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】我等何為永絕其根四句：見先證小乘果者，以內獲涅槃之樂，外斷生死之累，故生貪著，發大乘心，實覺甚難。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      維摩詰正讚
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、維摩詰語大迦葉：『仁者！十方無量阿僧祇世界中作魔王者，多是住不可思議解脫菩薩，以方便力故，教化眾生，現作魔王。又、迦葉！十方無量菩薩，或有人從乞手、足、耳、鼻、頭、目、髓、腦、血、肉、皮、骨，聚落、城邑，妻子、奴婢，象、馬、車、乘，金、銀、琉璃、硨磲、碼腦、珊瑚、琥珀、真珠、阿貝，衣服、飲食，如此乞者多是住不可思議解脫菩薩，以方便力而往試之，令其堅固。所以者何？住不可思議解脫菩薩，有威德力，故行逼迫，示諸眾生如是難事。凡夫下劣無有力勢，不能如是逼迫菩薩，譬如龍象蹴踏，非驢所堪。是名住不可思議解脫菩薩智慧方便之門』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫苦樂、利衰猶人所能忍，至於勝劣、尊卑、榮辱、勞逸、邪正、順逆之見泯除無跡，是真難能之事。以菩薩而現為魔逆，使稍有為己之見存，又寧能為之哉！故獨舉是以歎不可思議解脫方便智慧之德。夫然、舍利弗、迦葉等示為聲聞，以受訶、以自貶，發人大乘之心，斯為真住不可思議解脫；其功不在維摩詰下，明矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】魔王，我貪生死最有力者。十方無量菩薩下，手足耳鼻等，見內應一切捨；聚落城邑等，見內與外皆應一切捨；金銀琉璃等，見外應一切捨也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     觀眾生品第七
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      觀佛國主伴因果
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚一
     <span lang="EN-US">
      觀眾生品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】眾生者、佛國之伴侶，佛陀者、佛國之主導。然無所往而非佛陀，無所往而非佛國也。如一切法而無二相，烏有指之為佛陀、佛國者哉？亦應眾生心量，循共業發現耳。既明佛國依正，欲知其用，故觀佛國主伴因果。欲明佛國佛所行道，故先之以觀眾生也。觀是能觀之智，眾生是所觀之境。夫取佛土所以成就眾生，成就眾生即以淨佛國土。然必觀察眾生是何，乃能成就眾生。心、佛、眾生三無差別：上來皆觀心也，此第七品觀眾生，下第八品觀佛也；不二品以下，則進之無差別也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如何觀察眾生，經文具有明文，不須先述。茲為略釋眾生一名：一者、眾生，猶云一切有生之類。依成唯識論述記說：眾生亦兼無情植物而言。故此眾生一名，若為類名，當以有情一名為正。圓覺經謂：我是眾生，則是非我，我是眾生非彼我故，亦指此義而言。二者、眾謂眾多，生謂生起。五陰正名五蘊，有處亦名五眾，謂眾色法聚乃至眾識法聚也。五蘊和合相之謂眾，和合相起續之謂生。眾者、和合假相，生者、起續假相。和合假相，世人之所謂性；起續假相，世人之所謂命；依茲二假，立眾生名。三者、眾謂無生四聖法界之眾，生謂輪迴分段生死六凡法界有情生命之類，此依十法界立名者。此眾生一名之界說，大抵如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品眾生二字，以六道言，應專指有情，即薩埵之義。或云眾多生起為眾生，係指十八界言。佛亦為究竟眾生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     心一
     <span lang="EN-US">
      理觀
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      如幻非有觀
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、文殊師利問維摩詰言：『菩薩云何觀於眾生』？維摩詰言：『譬如幻師見所幻人，菩薩觀眾生為若此。如智者見水中月，如鏡中見其面像，如熱時燄，如呼聲響，如空中雲，如水聚沫，如水上泡，如芭蕉堅，如電久住，如第五大，如第六陰，如第七情，如十三入，如十九界，菩薩觀眾生為若此。如無色界色，如焦穀芽，如須陀洹身見，如阿納含入胎，如阿羅漢三毒，如得忍菩薩貪恚毀禁，如佛煩惱習，如盲者見色，如入滅盡定出入息，如空中鳥跡，如石女兒，如化人煩惱，如夢所見己寐，如滅度者受身，如無煙之火，菩薩觀眾生為若此』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】初譬如幻師觀所幻人至如電久住，觀眾生如幻也。次如第五大至無煙之火，觀眾生非有也。合之為從假入空觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─一地大─┬─質┐
   </p>
   <p class="MsoPlainText" style="text-indent:24.0pt;">
    <span>
    </span>
    ├─二水大─┘    ├─有
   </p>
   <p class="MsoPlainText" style="text-indent:24.0pt;">
    五
    <span>
    </span>
    大─┼─三火大─┬─力┘
   </p>
   <p class="MsoPlainText" style="text-indent:24.0pt;">
    <span>
    </span>
    ├─四風大─┘
   </p>
   <p class="MsoPlainText" style="text-indent:24.0pt;">
    <span>
    </span>
    └─五空大──────非有
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─一色陰───色┐
   </p>
   <p class="MsoPlainText" style="text-indent:24.0pt;">
    <span>
    </span>
    ├─二受陰─┐    │
   </p>
   <p class="MsoPlainText" style="text-indent:24.0pt;">
    六
    <span>
    </span>
    陰─┼─三想陰  
    │    ├─有
   </p>
   <p class="MsoPlainText" style="text-indent:24.0pt;">
    <span>
    </span>
    ├─四行陰  ├─心┘
   </p>
   <p class="MsoPlainText" style="text-indent:24.0pt;">
    <span>
    </span>
    ├─五識陰─┘
   </p>
   <p class="MsoPlainText" style="text-indent:24.0pt;">
    <span>
    </span>
    └──────────非有
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌眼────┐
   </p>
   <p class="MsoPlainText" style="text-indent:24.0pt;">
    <span>
    </span>
    ├耳────┤
   </p>
   <p class="MsoPlainText" style="text-indent:24.0pt;">
    <span>
    </span>
    ├鼻────┼─身┐
   </p>
   <p class="MsoPlainText" style="text-indent:24.0pt;">
    七
    <span>
    </span>
    情─┼舌────┤    
    │
   </p>
   <p class="MsoPlainText" style="text-indent:24.0pt;">
    <span>
    </span>
    ├身────┘    ├─有
   </p>
   <p class="MsoPlainText" style="text-indent:24.0pt;">
    <span>
    </span>
    ├意──────心┘
   </p>
   <p class="MsoPlainText" style="text-indent:24.0pt;">
    <span>
    </span>
    └──────────非有
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─六根─┬─────有
   </p>
   <p class="MsoPlainText" style="text-indent:24.0pt;">
    十三入─┼─六塵─┘
   </p>
   <p class="MsoPlainText" style="text-indent:24.0pt;">
    <span>
    </span>
    └─第十三入─────非有
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─六根─────┐
   </p>
   <p class="MsoPlainText" style="text-indent:24.0pt;">
    十九界─┼─六塵─────┼─有
   </p>
   <p class="MsoPlainText" style="text-indent:24.0pt;">
    <span>
    </span>
    ├─六識─────┘
   </p>
   <p class="MsoPlainText" style="text-indent:24.0pt;">
    <span>
    </span>
    └─第十九界─────非有
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，為如幻非有觀，亦名從假入空觀，簡名空觀。謂有情世間、器世間，皆為和合、相續、假相而成，妄執為實。凡修行人，便當觀此假相為空，以遣其執。幻師喻眾生自心，幻人喻變造諸相，雖有業用，但知空寂。如呼聲響句：為空谷傳聲。如芭蕉堅句：為和合假相。如電久住句：為剎那相續。上皆幻境，下皆非有境。如第五大句：諸法中只有四大，故五大非有也。如第六陰句：法稱五陰，六陰則非有也。以及須陀洹預入聖流，不起身見；阿那含名為不來，不應入胎；阿羅漢解煩惱縛，不應有毒；至佛菩薩，不應有毀禁貪恚煩惱諸習。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      慈悲喜捨觀
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利言：『若菩薩作是觀者，云何行慈』？維摩詰言：『菩薩作是觀已，自念：我當為眾生說如斯法，是即真實慈也。行寂滅慈，無所生故；行不熱慈，無煩惱故；行等之慈，等三世故；行無諍慈，無所起故；行不二慈，內外不合故；行不壞慈，畢竟盡故；行堅固慈，心無毀故；行清淨慈，諸法性淨故；行無邊慈，如虛空故；行阿羅漢慈，破結賊故；行菩薩慈，安眾生故；行如來慈，得如相故；行佛之慈，覺眾生故；行自然慈，無因得故；行菩提慈，等一昧故；行無等慈，斷諸愛故；行大悲慈，導以大乘故；行無厭慈，觀空無我故；行法施慈，無遺惜故；行持戒慈，化毀禁故；行忍辱慈，護彼我故；行精進慈，荷負眾生故；行禪定慈，不受味故；行智慧慈，無不知時故；行方便慈，一切示現故；行無隱慈，直心清淨故；行深心慈，無雜行故；行無誑慈，不虛假故；行安樂慈，令得佛樂故：菩薩之慈，為若此也』。文殊師利又問：『何謂為悲』？答曰：『菩薩所作功德，皆與一切眾生共之』。『何謂為喜』？答曰：『有所饒益，歡喜無悔』。『何為為捨』？答曰：『所作福祐，無所希望』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】既觀眾生如幻非有，菩薩又何為發慈、悲、喜、捨度眾生哉？此文殊師利所由問之也。答云：正因眾生如此，而諸眾生妄想執著不自覺知，深可悲憫，故說如斯法令得悟，即真實慈。然欲令之得悟，或可頓悟，或必漸悟。以慈悲故，放下威光，說三乘法以為階梯，說人天法以為階梯，導之轉惡為善，轉動為靜，轉染為淨。修學無量法門，隨機利化，種種不一，此為從空出假觀也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此為慈悲喜捨觀，亦名從空出假觀，簡名假觀。此雖分慈、悲、喜、捨為四，但說慈較廣，餘三皆略。讀經者，能以廣顯略，以略攝廣，見慈為根本自心；能明乎慈，即明乎悲、喜、捨矣。淨明為菩薩作是觀已二句：因眾生多不明斯究竟法故。行等之慈句：顯法平等，無有高下故。無所起故句：一有所起，便落法相名言，不能無諍故。阿羅漢，有三義：一曰無生，能了法性無生也。二曰殺賊，能滅煩惱諸毒也。三曰應供，應受人天供養也。得如相故句：謂一如無二如。無因得故句：謂本心所自有。等一味故句：謂無所差別。無遺惜故句：謂不留餘地。不受味故句：謂不貪樂禪味。無不知時故句：謂各得其宜。皆與一切眾生共之句：謂令諸眾生皆解脫一切煩惱生死之苦耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三
     <span lang="EN-US">
      依住根本觀
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      文殊師利又問：『生死有畏，菩薩當何所依』？維摩詰言：『菩薩於生死畏中，當依如來功德之力』。文殊師利又問：『菩薩欲依如來功德之力，當如何住』？答曰：『菩薩欲依如來功德力者，當住度脫一切眾生』。又問：『欲度眾生，當何所除』？答曰：『欲度眾生，除其煩惱』。又問：『欲除煩惱，當何所行』？答曰：『當行正念』。又問：『云何行於正念』？答曰：『當行不生不滅』。又問：『何法不生，何法不滅』？答曰：『不善不生，善法不滅』。又問：『善、不善孰為本』？答曰：『身為本』。又問：『身孰為本』？答曰：『欲貪為本』。又問：『欲貪孰為本』？答曰：『虛妄分別為本』？又問：『虛妄分別孰為本』？答曰：『顛倒想為本』。又問：『顛倒想孰為本』？答曰：『無住為本』。又問：『無住孰為本』？答曰：『無住則無本。文殊師利！從無住本立一切法』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文凡二：一者、善不善法，二者、善不善法之本。不善法、謂凡夫生死，善法、謂如來功德，不善法、善法根本，謂無明妄動與真如覺性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫發心本為解脫苦、空、無常、無我之生死，然滅受而取證又不能完具乎佛法，故又當於生死中行菩薩道，宏度群生，圓修佛德。但生於無明，死於無明，雖至地上菩薩見佛性猶有障羅縠，在生位猶有迷隔陰，一念失照，恆沙患起，夫生死乃如是其可畏也。設因生死可畏，心懷怯弱，或求速證涅槃退墮二乘，又如何護持歟？妙德舉此以問，淨名答以當依如來功德之力，此即菩薩之念佛也。佛華嚴經明初地至十地菩薩，不離念佛是也。蓋菩薩本為修滿佛功德故不滅度，然則設生怯弱欲退，即觀佛之功德，依之生大歆仰，勇猛精進之心自不期而壯往直前。且知佛威德力無在不存，發菩薩心雖處生死，常為諸佛之所加被護持，故無所畏。又、觀諸佛本因地中，皆曾歷劫處於生死，修德利眾，卒成佛果；引佛自況，夫復何畏！然欲依如來功德力，當如何居心乎？答曰：必常存心度脫一切眾生乃可。不常存心度脫一切眾生，則忘失菩薩心，忘失菩薩心則不能與佛心吻合，諸佛無從加護，故不獲依如來功德力住。然度眾生何所除脫？則亦除其煩惱而已。煩惱者何？諸躁動擾亂身心者是也。故除煩惱，常行正念，念不失正，自無躁動擾亂之患。何為正念？念佛、念法、念僧、念天、念戒、念定是也。卓爾精純，湛然明了，諸惡無從發生，眾善得其長養。此之一負、一正，一向、一背，旁敲側擊，密顯中道。中道者何？不善不生、善法不滅之正念也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫善、不善性空，隨所得身以為本，建善不善之界，起善不善之業。然得身乃由於夙生愛取之惑，儲為引業無明，發行、生識，於有緣處忽起欲愛，遂成業繫受身。欲貪以虛妄分別為本者，前之六識因境界風動而分別六塵，遂起愛、不愛也。顛倒想、即後二識因無明風動者也。又、虛妄分別即六、七二識遍計執性；顛倒想是八識染分依他起性，乃非有現有，非無現無者。無住：一、指根本無明，不覺妄動，剎那不住，故名無住；一、指真如，於一切法常為體性，無依住故名為無住。真如絕對不自知故，不可守故，即是無明妄動。無明妄動無自體故，無可得故，即是真如。真如為一切善法本，無明為一切不善本，於此更無元本，故曰從無住本立一切法。知夫身與無住為善、不善之本，則轉不善為善固無難也。此為從空假入中道觀也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】依住根本觀，亦名空假平等觀，簡曰中觀。惟此可作淨佛國土正宗觀。生死有畏句：因由種種煩惱結成。當依如來功德之力句：即當觀佛，禮佛──觀禮佛像、此屬身業者──，念佛──屬口業者，憶佛──屬意業者。正念、即謂直心正念真如，如見一切法，了原無有二相。更知一念無明不滅，便使善法不生；倘能行於正念，便了善法顯現不滅。所以經言：不善不生、善法不滅也。善不善皆屬行業，故又云身為本。倘離於身，則善、不善皆無相可得。推之三業──身、口、意──亦皆以身為本，無身則自無口與意耳。欲貪為本句：凡人生於無明，實因過去生中未斷貪欲，死後皆歸在第八識──阿賴耶識──根本無明中，隨業依類受生。虛妄分別為本句：由六根、六塵、起六識分別也。顛倒想為本句：謂法本無生，妄計有生。無住為本句：謂真如不守自性妄動──非真如不守自性，因無明妄動，瞥爾一念，自離自性。總之、根、身、器界種子之相，皆由八識顯現。但八識所由能顯現此根、身、器界種子之相者，又實依無住（即真如不守自性之妄動），與真如（即具有恆沙無量妄染之真如）二者為本耳。依無明為不覺義，依真如為覺義。此經雖顯此種種不淨之法，是在善修者反之從真如為本，則又皆為種種淨法。此段為全經示行之徑路，望諸君務當留意，其念之哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      事證
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時維摩詰室有一天女，見諸天人聞所說法，便現其身，即以天華散諸菩薩、大弟子上。華至諸菩薩，即皆墮落，至大弟子便著不墮。一切弟子神力去華，不能令去。爾時、天問舍利弗：『何故去華』？答曰：『此華不如法，是以去之』。天曰：『勿謂此華為不如法。所以者何？是華無所分別，仁者自生分別想耳。若於佛法出家，有所分別為不如法，若無所分別是則如法。觀諸菩薩華不著者，已斷一切分別想故。譬如人畏時，非人得其便；如是弟子畏生死故，色、聲、香、味、觸得其便也。已離畏者，一切五欲無能為也。結習未盡，華著身耳；結習盡者，華不著也』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗言：『天止此室，其已久如』？答曰：『我止此室，如耆年解脫』。舍利弗言：『止此久耶』？天曰：『耆年解脫，亦何如久』？舍利弗默然不答。天曰：『如何耆舊、大智而默』？答曰：『解脫者無所言說，故吾於是不知所云』。天曰：『言說文字皆解脫相，所以者何？解脫者，不內、不外、不在兩間，文字亦不內、不外、不在兩間。是故舍利弗！無離文字說解脫也。所以者何？一切諸法是解脫相』。舍利弗言：『不復以離淫、怒、癡為解脫乎』？天曰：『佛為增上慢人說離淫、怒、癡為解脫耳，若無增上慢者，佛說淫、怒、癡性即是解脫』。舍利弗言：『善哉！善哉！天女！汝何所得、以何為證，辯乃如是』？天曰：『我無得、無證，故辯如是。所以者何？若有得、有證者，則以佛法為增上慢』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗問：『天！汝於三乘為何志求』？天曰：『以聲聞法化眾生故我為聲聞，以因緣法化眾生故我為辟支佛，以大悲法化眾生故我為大乘。舍利弗！如人入瞻蔔林，唯嗅瞻蔔，不嗅餘香。如是若入此室，但聞佛功德之香，不樂聞聲聞、辟支佛功德香也。舍利弗！其有釋、梵、四天王、諸天、龍、神、鬼等入此室者，聞斯上人講說正法，皆樂佛功德之香，發心而出。舍利弗！吾止此室十有二年，初不聞說聲聞、辟支佛法，但聞菩薩大慈大悲、不可思議諸佛之法。舍利弗！此室常現八未曾有難得之法。何等為八？此室常以金色光照，晝夜無異，不以日月所照為明，是為一未曾有難得之法。此室入者，不為諸垢之所惱也，是為二未曾有難得之法。此室常有釋、梵、四天王、他方菩薩來會不絕，是為三未曾有難得之法。此室常說六波羅密不退轉法，是為四未曾有難得之法。此室常作天人第一之樂，絃出無量法化之聲，是為五未曾有難得之法。此室有四大藏，眾室積滿，周窮濟乏，求得無盡，是為六未曾有難得之法。此室、釋迦牟尼佛、阿彌陀佛、阿
      <span lang="EN-US">
       <img align="absmiddle" border="0" height="16" src="./1710.files/image001.gif" v:shapes="_x0000_i1038" width="16"/>
       佛、寶德、寶炎、寶月、寶嚴、難勝、師子響，一切利成、如是等十方無量諸佛，是上人念時即皆為來，廣說諸佛秘要法藏，說已還去，是為七未曾有難得之法。此室、一切諸天嚴室宮殿、諸佛淨土皆於中現，是為八未曾有難得之法。舍利弗！此室常現八未曾有難得之法，誰有見斯不思議事，而復樂於聲聞法乎』！
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗言：『汝何以不轉女身』？天曰：『我從十二年來求女人相了不可得，當何所轉？譬如幻師化作幻女，若有人問何以不轉女身，是人為正問不』？舍利弗言：『不也，幻無定相，當何所轉』？天曰：『一切諸法亦復如是，無有定相，云何乃問不轉女身』？即時天女以神通力，變舍利弗令如天女，天自化身如舍利弗。而問言：『何以不轉女身』？舍利弗以天女像而答言：『我今不知何轉而變為女身』？天曰：『舍利弗！若能轉此女身，則一切女人亦當能轉。如舍利弗非女而現女身，一切女人亦復如是，雖現女身而非女也。是故佛說：一切諸法非男非女』。即時天女還攝神力，舍利弗身還復如故。天問舍利弗：『女身色相，今何所在』？舍利弗言：『女身色相，無在無不在』！天曰：『一切諸法亦復如是，無在無不在。夫無在無不在者，佛所說也』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗問天：『汝於此沒，當生何所』？天曰：『佛化所生，無如彼生』。曰：『佛化所生，非沒生也』。天曰：『眾生猶然，無沒生也』。舍利弗問天：『汝久如當得阿耨多羅三藐三菩提』？天曰：『如舍利弗還為凡夫，我乃當成阿耨多羅三藐三菩提』。舍利弗言：『我作凡夫，無有是處』。天曰：『我得阿耨多羅三藐三菩提，亦無是處。所以者何？菩提無住處，是故無有得者』。舍利弗言：『今諸佛得阿耨多羅三藐三菩提，已得、當得如恆河沙，皆謂何乎』？天曰：『皆以世俗文字數故說有三世，非謂菩提有去、來、今』。天曰：『舍利弗！汝得阿羅漢道耶』？曰：『無所得故而得』。天曰：『諸佛、菩薩亦復如是，無所得故而得』。爾時、維摩詰語舍利弗：『是天女已曾供養九十二億諸佛，已能游戲菩薩神通，所願具足，得無生忍，住不退轉，以本願故，隨意能現，教化眾生』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】上觀眾生，明善不善同本，即明心、佛、眾生三無差別之理。於此現為事實以證成之。天亦凡夫眾生，又為女身，乃能具有如來功德智慧，轉變從心，聖凡無界，正顯心、佛、眾生無差別也。此為一心圓融三觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫華者、諸法空華也。菩薩已離分別法執，故無所著；聲聞分別取捨於涅槃、生死等諸法，故不唯著空亦復未能空有也。此空處俗、居僧分別法執。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舍利弗問天女止室久近，天女即事而真，推同聲聞內證法性，令之自悟。又推同一切凡夫法皆即真性。舍利弗進問其何得何證而能如是，猶是執著行位修證，未領即事而真之旨，故進明乎無得無證。蓋有證、有得，於佛法皆屬功果邊事，非真佛法。未得謂得，正增上慢。此空眾生與佛分別法執。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舍利弗問三乘何求，天女答以唯一佛乘故能隨現三乘。於是盛稱大乘功德，廣顯維摩詰室八種功德。蓋此室即法性佛國，故圓具一切、隨現一切也。此空三乘分別法執，以明唯一佛乘。瞻蔔、此云黃花。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以心幻師現種種身，雖現女身，實非男女。男女互轉，聖凡互轉，僧俗互轉，此空二性分別法執，以明唯一佛性。明眾生無所生而生，眾生不異乎如來也。明菩提無所得而得，成佛無加乎自性也。於是維摩詰乃結讚天女之德，顯是示現應化。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，即世俗詞章家、劇曲家、所指為天女散華一場事實、因緣，亦全經之奇觀也。如前述三觀，皆一心上得，三心一境上現。此又為居凡夫地位者，自身觀察自身法。天女，即所觀之眾生，亦即菩薩，亦即是佛也。前四句為總敘，以下皆別敘也。舍利弗答此華不如法句：即是小乘出家人法，不應著華鬘，故曰不如法。淨名答無所分別是則如法句：實大乘菩薩法，平等之法，故曰如法。已斷一切分別想故句：謂似以空投空，以水合水，正自無礙。結習未盡句：即謂習氣種子，根本無明，未能斷盡也。結習已盡句：即觀一切法惟自一心，皆是真如也。耆年、耆舊，皆天女尊稱舍利弗。解脫，為聲聞所證之果相。解脫者無所言說句：小乘執解脫為必離文字言說。一切諸法是解脫相句：大乘見無離文字言說說解脫也。增上慢人，指未得謂得、未證謂證，則於佛法為增上慢。且第一義中，本無能得、能證之我，又安有所得、所證之法耶！心經言：『無罣礙故，無有恐怖』，可解舍利弗必欲去華之疑。又言：『無智亦無得』，可解舍利弗偏執解脫之誤。三乘，謂聲聞、緣覺、菩薩也。本一佛乘，以方便故列為三乘。大乘，對小乘而言則有大乘，如真大乘，則唯一佛乘耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天女說維摩詰之室，常現八未曾有難得之法，實顯維摩詰之法身淨土，皆依正大乘。金色光照二句：即常寂光土。常有釋、梵、四天王二句：指福德智慧諸天人。求女人相了不可得句：謂凡眾生相皆是菩提相。雖現女身而非女也句：反見如現男身亦實非男。無在無不在句：謂舉能而言，一法不立；舉用而言，萬法齊彰也。更舉夢境以證：如吾人曾於睡寐之際，禪觀之中，得見如來金色之身，得歷極樂寶嚴之土。質以告人，多不能信，謂其不能取是境以示人，為無在故。但轉念所夢之境，歷歷分明不昧，自信決非偽造杜撰，徒託空言。惟吾心自能見，自能知，為無不在故。汝於此沒句：謂盡此一報身義。眾生猶然句：謂眾生畢竟寂滅義。菩提無住處二句：謂有得便生能所二相，究竟無得乃得真性菩提。菩提，約分三種：一、實智菩提，二、方便菩提──無得而得，三、真性菩提──得無所得。總之、天女與舍利弗，往來十八番問答，九番開示，皆就舍利弗之所已知、已能者，推之於其所未知、未能。結以淨名讚歎諸德，良有由矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     佛道品第八
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      觀佛道品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】佛道、梵語佛陀菩提。菩提、古翻為道，乃就中國所謂──先王之道，強名曰道──之道以意譯之。據實、道路之道，梵語乃末伽也。故唐人譯菩提為覺，不譯為道。然覺之一字亦不能盡之。要之、佛所成就圓滿之一切淨善福慧法，總名為佛菩提，即此所謂佛道是也。前一品觀眾生以上達乎佛，此品明佛道以下達乎眾生。前問疾品正明室空，所謂雖觀諸佛國土永寂如空，而現種種清淨佛土是也。此觀眾生品、佛道品，正明無諸侍者，所謂一切眾魔及諸外道皆吾侍也。是以觀眾生之佛法，求佛到於眾生，而成佛國主伴因果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      求菩提於煩惱
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      通達佛道
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、文殊師利問維摩詰言：『菩薩云何通達佛道』？維摩詰言：『若菩薩行於非道，是為通達佛道』。又問：『云何菩薩行於非道』？答曰：『若菩薩行五無間而無惱恚，至於地獄無諸罪垢，至於畜生無有無明、憍、慢等過，至於餓鬼而具足功德；行色、無色界道不以為勝；示行貪欲離諸染著，示行瞋恚於諸眾生無有恚礙，示行愚癡而以智慧調伏其心；示行慳貪而內外所有、不惜身命，示行毀禁而安住淨戒、乃至小罪猶懷大懼，示行瞋恚而常慈忍，示行懈怠而勤修功德，示行亂意而常念定，示行愚癡而通達世間、出世間慧；示行諂偽而善方便隨諸經義，示行憍慢而於眾生猶如橋樑，示行諸煩惱而心常清淨，示入於魔而順佛智慧、不隨他教；示入聲聞而為眾生說未聞法，示入辟支佛而成就大悲、教化眾生；示入貧窮而有寶手功德無盡，示入形殘而具諸相好以自莊嚴，示入下賤而生佛種姓中具諸功德，示入贏劣醜陋而得那羅延身、一切眾生之所樂見，示入老病而永斷病根、超越死畏；示有資生而恆觀無常、實無所貪，示有妻妾婇女而常遠離五欲淤泥；現於訥鈍而成就辯才、總持無失，示入邪濟而以正濟度諸眾生，現遍入諸道而斷其因緣，現於涅槃而不斷生死。文殊師利！菩薩能如是行於非道，是為通達佛道。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】非道謂非佛道，三世、二十五有、煩惱雜染、業雜染、生雜染以及二乘之道，皆非佛道。雖非佛道而實一切皆是佛道，何者？非道得其通達，即是佛道。譬如奸盜頑囂，能歸正化，何非良民？五逆、三惡是世間之惡法。十善、八定是世間之善法，三毒、六蔽、諂偽、憍慢、煩惱、魔事是世出世間之惡法，聲聞、辟支是世出世間之善法，貧窮、形殘、下賤、贏劣醜陋、老病是人間苦事，資生、妻妾婇女是人間之樂事：凡是種種示現，各得其反而適乎正。現於訥頓而成就辯才總持無失，是行於愚夫而不墮於愚夫也；示入邪濟而以正濟度諸眾生，是行於外道而不墮於外道也；現遍入諸道──謂六道輪迴也──而斷其因緣，是行於世間而不墮於世間也，亦即不墮於三界凡夫也；現於涅槃而不斷生死，是行於涅槃而不墮於涅槃也，亦即不墮於二乘聖人也。在非道而超出非道，故得即諸非道通達佛道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─四部洲──┐┌─南
   </p>
   <p class="MsoPlainText" style="text-indent:24.0pt;">
    <span>
    </span>
    │            
    └┼─東    ┌─地獄
   </p>
   <p class="MsoPlainText" style="text-indent:24.0pt;">
    <span>
    </span>
    ├─四惡趣─┐  ├─西  ┌┼─餓鬼  ┌─四王天
   </p>
   <p class="MsoPlainText" style="text-indent:24.0pt;">
    <span>
    </span>
    │          │  └─北  
    │├─畜生  ├─忉利天
   </p>
   <p class="MsoPlainText" style="text-indent:24.0pt;">
    <span>
    </span>
    │          └─────┘└─修羅  
    ├─夜摩天
   </p>
   <p class="MsoPlainText" style="text-indent:24.0pt;">
    <span>
    </span>
    ├─六欲天─────────────┼─兜率天
   </p>
   <p class="MsoPlainText" style="text-indent:24.0pt;">
    <span>
    </span>
    │                                  
    ├─化樂天
   </p>
   <p class="MsoPlainText" style="text-indent:24.0pt;">
    二十五有─┼─大梵天
    <span>
    </span>
    ┌─初禪            
    └─他化天
   </p>
   <p class="MsoPlainText" style="text-indent:24.0pt;">
    <span>
    </span>
    │              
    ├─二禪
   </p>
   <p class="MsoPlainText" style="text-indent:24.0pt;">
    <span>
    </span>
    ├─四禪天───┼─三禪  ┌─空無邊處
   </p>
   <p class="MsoPlainText" style="text-indent:24.0pt;">
    <span>
    </span>
    │              
    └─四禪  ├─識無邊處
   </p>
   <p class="MsoPlainText" style="text-indent:24.0pt;">
    <span>
    </span>
    ├─四空天────────┼─無所有處
   </p>
   <p class="MsoPlainText" style="text-indent:24.0pt;">
    <span>
    </span>
    │                        
    └─非非想處
   </p>
   <p class="MsoPlainText" style="text-indent:24.0pt;">
    <span>
    </span>
    ├─無想天…………………………純外道天
   </p>
   <p class="MsoPlainText" style="text-indent:24.0pt;">
    <span>
    </span>
    │
   </p>
   <p class="MsoPlainText" style="text-indent:24.0pt;">
    <span>
    </span>
    └─那含天…………………………五不還天
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、若菩薩行五無間八句：指三惡道言，皆由因示果也。五無間，係造五逆惡者所受之地獄名，即阿鼻地獄。地獄分寒、熱，劫數長短滿，則皆可超脫耳。惟無間地獄，一經墮入，歷時最長，受苦無間。有如世間罪人，永遠監禁。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    西域佛典中，載菩薩應身惡道救度眾生者，如文殊曾現無間業，地藏曾常住於地獄，釋尊曾入畜生道，觀音曾入餓鬼道，斑斑可考。行色無色界道二句：指行三界言。示行貪欲六句：指行三毒言。示行慳貪十四句：指示六度而自行六蔽言。世間出世間慧，謂後得智與根本智也。猶如橋樑四字：謂戒謹心與恐懼心也。憍慢為根本煩惱，憍則屬於慢相，慢則約有九種。諸煩惱三字，總上來所述各類惡法。魔，約有十類，如楞嚴想陰定境十重差別中，有怪鬼、魃鬼、魅鬼，年老成魔等是。不隨他教句：以上皆敘世間有漏法。示入聲聞句：以下皆敘出世無漏法。辟支佛為獨覺果，亦不過藉顯神通，使人生信仰心。貧窮，為人世苦惱事相。那羅延，為堅固義，又翻為金剛。佛種性，有二種釋：一、由天竺人種推之者，剎帝利種為最貴。二、由十法界推之者，佛乘位為最貴。示有資生句：言世之俗事。示入邪濟三句：言外道之度眾。現遍入諸道四句：又總示輪迴六道生死也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      明如來種
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸一
     <span lang="EN-US">
      正明塵凡是如來種
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於是維摩詰問文殊師利：『何等為如來種』？文殊師利言：『有身為種，無明、有愛為種，貪、恚、癡為種，四顛倒為種，五蓋為種，六入為種，七識處為種，八邪法為種，九惱處為種，十不善道為種。以要言之，六十二見及一切煩惱，皆是佛種』。曰：『何謂也』？答曰：『若見無為入正位者，不能復發阿耨多羅三藐三菩提心。譬如高原陸地不生蓮華，卑溼淤泥乃生此華。如是見無為法入正位者，終不復能生於佛法，煩惱泥中乃有眾生起佛法耳。又如植種於空，終不得生，糞壤之地乃能滋茂。如是入無為正位者不生佛法，起於我見如須彌山，猶能發於阿耨多羅三藐三菩提心、生佛法矣。是故當知一切煩惱為如來種。譬如不下巨海，不能得無價寶珠，如是不入煩惱大海，則不能得一切智寶』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫佛種從緣起，最初欣求佛道之心，即如來種。而彼最初發心者，實具足一切煩惱眾生，非佛、非菩薩、尤非二乘聖人也。故曰：一有身、二惑、三毒、四倒、五蓋、六入、七識處、八邪法、九惱處、十不善道以至一切煩惱，皆為佛種。畏煩惱，離生死，住無為，守空寂，則不能生佛功德也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─於身不淨計淨
   </p>
   <p class="MsoPlainText" style="text-indent:24.0pt;">
    四顛倒─┼─於受非樂計樂
   </p>
   <p class="MsoPlainText" style="text-indent:24.0pt;">
    <span>
    </span>
    ├─於心無常計常
   </p>
   <p class="MsoPlainText" style="text-indent:24.0pt;">
    <span>
    </span>
    └─於法無我計我
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─五超雜居識處
   </p>
   <p class="MsoPlainText" style="text-indent:24.0pt;">
    <span>
    </span>
    ├─離生喜樂識處
   </p>
   <p class="MsoPlainText" style="text-indent:24.0pt;">
    <span>
    </span>
    ├─定生喜樂識處
   </p>
   <p class="MsoPlainText" style="text-indent:24.0pt;">
    七識處─┼─離喜妙樂識處
   </p>
   <p class="MsoPlainText" style="text-indent:24.0pt;">
    <span>
    </span>
    ├─空無邊識處
   </p>
   <p class="MsoPlainText" style="text-indent:24.0pt;">
    <span>
    </span>
    ├─識無邊識處
   </p>
   <p class="MsoPlainText" style="text-indent:24.0pt;">
    <span>
    </span>
    └─無所有識處
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─我
   </p>
   <p class="MsoPlainText" style="text-indent:24.0pt;">
    <span>
    </span>
    ├─人
   </p>
   <p class="MsoPlainText" style="text-indent:24.0pt;">
    <span>
    </span>
    ├─眾生
   </p>
   <p class="MsoPlainText" style="text-indent:24.0pt;">
    八邪法─┼─壽者
   </p>
   <p class="MsoPlainText" style="text-indent:24.0pt;">
    <span>
    </span>
    ├─斷
   </p>
   <p class="MsoPlainText" style="text-indent:24.0pt;">
    <span>
    </span>
    ├─常
   </p>
   <p class="MsoPlainText" style="text-indent:24.0pt;">
    <span>
    </span>
    ├─有
   </p>
   <p class="MsoPlainText" style="text-indent:24.0pt;">
    <span>
    </span>
    └─無
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌過去
   </p>
   <p class="MsoPlainText" style="text-indent:24.0pt;">
    <span>
    </span>
    ┌─愛我怨敵───┼現在
   </p>
   <p class="MsoPlainText" style="text-indent:24.0pt;">
    <span>
    </span>
    │                
    └未來
   </p>
   <p class="MsoPlainText" style="text-indent:24.0pt;">
    <span>
    </span>
    │                
    ┌過去
   </p>
   <p class="MsoPlainText" style="text-indent:24.0pt;">
    九惱處─┼─憎我親友───┼現在
   </p>
   <p class="MsoPlainText" style="text-indent:24.0pt;">
    <span>
    </span>
    │                
    └未來
   </p>
   <p class="MsoPlainText" style="text-indent:24.0pt;">
    <span>
    </span>
    │                
    ┌過去
   </p>
   <p class="MsoPlainText" style="text-indent:24.0pt;">
    <span>
    </span>
    └─惱我自身───┼現在
   </p>
   <p class="MsoPlainText" style="text-indent:24.0pt;">
    <span>
    </span>
    └未來
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】有生為種二句：明業報身，因癡有愛，皆可為修如來之正因。若見無為入正位者二句：明阿羅漢證到無生，則不復發大乘之道意。起我見如須彌山句：由好勝、上慢、貪著來；其實、在好勝者，正可移好勝之心，誓成無上佛道。在上慢者，正可移上慢之心，誓斷無邊煩惱。在貪著者，更可移此貪著之心，誓學無量法門，誓度無邊眾生。而此又概明佛道之緣耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二
     <span lang="EN-US">
      反明真聖非如來種
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、大迦葉歎言：『善哉！善哉！文殊師利快說此語，誠如所言，塵勞之儔為如來種。我等今者不復堪任發阿耨多羅三藐三菩提心。乃至五無間罪猶能發意生於佛法，而今我等永不能發。譬如根敗之土，其於五欲不能復利；如是聲聞諸結斷者，於佛法中無所復益，永不志願。是故文殊師利！凡夫於佛法有反復，而聲聞無也。所以者何？凡夫聞佛法，能起無上道心，不斷三寶。正使聲聞終身聞佛法、力、無畏等，永不能發無上道意』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文大迦葉與文殊師利合唱，其所以獎勵塵勞之儔發大心者至矣，願居塵勞者勿生退屈而辜負迦葉之苦心也。據實、小乘證涅槃者，亦非不能迴向大乘。但以生死之畏既離，親愛之恩先捨，無足生其欣厭，起其慈悲，又有涅槃之安、三昧之樂之可自居，故未易迴心耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此聖字，專指二乘聖果者言。根敗，謂五根毀敗，麻木不仁。不能復利句：謂不復能領略利益。凡夫於佛法有反覆句：謂即現在不信或詆毀，然已初種佛法善根於中心，不過現時上不信或詆毀耳。但於第二次觸發時，則必先知有前次佛法，顯現當前，自較前次深入議擬思量，或由此起慈信發心，而至究竟成就佛果。此有概明佛道之因也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      攝塵緣為佛事
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、會中有菩薩名普現色身，問維摩詰言：『居士父母、妻子、親戚、眷屬、吏民、知識悉為是誰？奴婢、僮僕、象馬、車乘皆何所在』？於是維摩詰以偈答曰：『智度菩薩母，方便以為父，一切眾導師，無不由是生。法喜以為妻，慈悲心為女，善心誠實男，畢竟空寂舍。弟子眾塵勞，隨意之所轉。道品善知識，由是成正覺。諸度法等侶，四攝為妓女，歌詠誦法言，以此為音樂。總持之園苑，無漏法林樹，覺意淨妙華，解脫智慧果。八解之浴池，定水湛然滿，布以七淨華，浴此無垢人。象馬五通馳，大乘以為車，調御以一心，遊於八正路。相具以嚴容，眾好飾其姿，慚愧之上服，深心為華鬘。富有七財寶，教授以滋息，如所說修行，迴向為大利。四禪為床座，從於淨命生，多聞增智慧，以為自覺音，甘露法之食，解脫味為漿，淨心以澡浴，戒品為塗香。摧滅煩惱賊，勇健無能踰，降伏四種魔，勝旛建道場。雖知無起滅，示彼故有生，悉現諸國土，如日無不見。供養於十方無量億如來，諸佛及己身，無有分別想。雖知諸佛國、及與眾生空，而常修淨土，教化於群生。諸有眾生類，形聲及威儀，無畏力菩薩一時能盡現。覺知眾魔事，而示隨其行。以善方便智，隨意皆能現：或示老、病、死，成就諸群生，了知如幻化，通達無有礙。或現劫盡燒，大地皆洞然，眾人有常想，照令知無常。無數億眾生，俱來請菩薩，一時到其舍，化令向佛道。經書、禁咒術，工巧諸技藝，盡現行此事，饒益諸群生。世間眾道法，悉於中出家，因以解人惑，而不墮邪見。或作日月天、梵王、世界主，或時作地、水、或復作風、火。劫中有疾疫，現作諸藥草，若有服之者，除病消眾毒。劫中有饑饉，現身作飲食，先救彼饑渴，卻以法語人。劫中有刀兵，為之起慈悲，化彼諸眾生，令住無諍地。若有大戰陣，立之以等力，菩薩現威勢，降伏使和安。一切國土中，諸有地獄處，輒往到於彼，勉濟其苦惱。一切國土中，畜生相食噉，皆現生於彼，為之作利益。示受於五欲，亦復現行禪，令魔心憒亂，不能得其便。火中生蓮華，是可謂希有，在欲而行禪，希有亦如是。或現作淫女，引諸好色者，先以欲鉤牽，後令入佛智。或為邑中主，或作商人導，國師及大臣，以祐利眾生。諸有貧窮者，現作無盡藏，因以勸導之，令發菩提心。我心憍慢者，為現大力士，消伏諸貢高，令住無上道。其有恐懼眾，居前而慰安，先施以無畏，令後發道心。或現離淫欲，為五通仙人，開導諸群生，令住戒、忍、慈。見須供事者，現為作僮僕，既悅可其意，乃發以道心。隨彼之所須，得入於佛道；以善方便力，皆能給足之。如是道無量，所行無有涯，智慧無邊際，度脫無數眾。假令一切佛，於無數億劫，讚歎其功德，猶尚不能盡。誰聞如是法，不發菩提心？除彼不肖人，癡冥無智者』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】普現色身菩薩，即普現三界、七趣、二十五有，種種形類色身者是也。按在他經，如月上女經等，嘗載：維摩詰姓雷氏，妻曰金姬，男名善思，女名月上。故維摩詰乃於佛時，在天竺實有生身之處者。玄奘大師西域記，亦載嘗瞻禮其臥病之遺室，固非眾香國菩薩暫來應化之可比也。但此中普現色身舉問其父母、妻子、親戚、眷屬、吏民、知識、奴婢、僮僕及諸所有胥何所在，而維摩詰悉舉佛法以答之者，正明佛國主伴交徹，因果圓融，即俗而真，即事而理，頭頭顯露，物物全彰，無障無礙，非自非他，此大乘不可思議解脫之至也。故曰：『誰聞如是法，不發菩提心？除彼不肖人，癡冥無智者』。可謂竭法界之樞機，而罄其鼓舞軒揚之能事者矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨名答偈，析為三段：一、明種種皆為佛法，智度僕薩母以至勝旛建道場是也。此又有二：甲、佛法眷屬，智度菩薩母以至以此為音樂是也。乙、佛法資具，總持之園苑以至勝旛建道場是也。二、明種種皆由示現，雖知無起滅以至皆能給足之是也。三、讚勝德勸發大心，如是無量以至癡冥無智者是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─戒淨
   </p>
   <p class="MsoPlainText" style="text-indent:24.0pt;">
    <span>
    </span>
    ├─心淨
   </p>
   <p class="MsoPlainText" style="text-indent:24.0pt;">
    <span>
    </span>
    ├─見淨
   </p>
   <p class="MsoPlainText" style="text-indent:24.0pt;">
    七淨華─┼─度疑淨
   </p>
   <p class="MsoPlainText" style="text-indent:24.0pt;">
    <span>
    </span>
    ├─分別道淨
   </p>
   <p class="MsoPlainText" style="text-indent:24.0pt;">
    <span>
    </span>
    ├─行斷知見淨
   </p>
   <p class="MsoPlainText" style="text-indent:24.0pt;">
    <span>
    </span>
    └─涅槃淨
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─信
   </p>
   <p class="MsoPlainText" style="text-indent:24.0pt;">
    <span>
    </span>
    ├─進
   </p>
   <p class="MsoPlainText" style="text-indent:24.0pt;">
    <span>
    </span>
    ├─戒
   </p>
   <p class="MsoPlainText" style="text-indent:24.0pt;">
    七財寶─┼─慚愧
   </p>
   <p class="MsoPlainText" style="text-indent:24.0pt;">
    <span>
    </span>
    ├─聞
   </p>
   <p class="MsoPlainText" style="text-indent:24.0pt;">
    <span>
    </span>
    ├─捨
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    └─定慧
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─欲
   </p>
   <p class="MsoPlainText" style="text-indent:24.0pt;">
    四
    <span>
    </span>
    魔─┼─身
   </p>
   <p class="MsoPlainText" style="text-indent:24.0pt;">
    <span>
    </span>
    ├─死
   </p>
   <p class="MsoPlainText" style="text-indent:24.0pt;">
    <span>
    </span>
    └─天
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劫，梵語具云劫波，此翻時分，近人所謂時間是。短至一剎那劫，長至微塵點劫，皆得名之為劫。然通常所稱為劫者，就此娑婆器世間長時代言。此又分三：一者、小劫：依南閻浮提人壽計算之，從八萬四千歲每過百年減除一歲，減至十歲，再從十歲每過一代倍倍增加，又增至八萬四千歲，如此一減、一增，為一小劫。減至十歲前有疫癘、饑饉、刀兵三災，死人萬分之九千九百九十九，謂小三災。二者、中劫：積二十小劫以為一中劫，此中劫即人之世界生存期限。三者、大劫：合四中劫為一大劫，指此世界經歷成、住、壞、空各二十小劫言。人之世界生存之期，即住劫也。住劫二十劫滿，則入壞劫，人類與有生命者先空，其次植物、礦物等亦漸壞。其壞之者，凡分三種大災：一為火災，壞至初禪天止。經七火災，有一水災，壞至二禪天止。經七水災，有一風災，壞至三禪天止。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、普現色身菩薩之問，實由上問疾品中，空其室中無諸所有等句而來。淨名之答偈中，智度菩薩母句：即指摩訶般若波羅密多，證入無生──即五蘊諸法皆空──能生菩薩諸功德法。智度之智，乃不起分別之根本智。方便以為父句：謂一切善行──後得智。本末互賅，法體顯現，故曰父母。一切眾導師句：即指十方三世諸佛也。因諸佛接引眾生，離一切苦，得究竟樂，故曰導師。法喜以為妻句：謂樂法不復樂於五欲，心與法相交融和合，故曰為妻。菩薩得初地為歡喜地，又曰極喜地。慈悲以為女句：謂慈祥悲憫，皆顯柔和事相，故曰為女。善心誠實男句：謂信心慚愧，具堅強功能，故曰誠實男。畢竟空寂舍句：謂以空寂之舍，喻法性空。弟子眾塵勞句：謂以八萬四千人喻塵勞眾。隨意之所轉句：謂本可轉塵勞為菩提也。善知識，謂諸助道者。善知識，約有教授、同行、外護三種。總持之園苑二句：陀羅尼，寓翻遮正合義。總持有念總持、定總持二種。覺意、指三十七道品中七覺、七意言。八解，指八背捨言。五通，六通除漏盡通言。一心，指車軸言。慚愧之上服句：見善根依慚愧起故。從於淨命生句：見不入邪定、不為禪縛故。雖知無起滅句：謂本因不動故。示彼故有生句：謂隨緣顯現故。悉見諸國土至降伏使和安，為各說依正，示報有常無常也。覺知眾魔事四句：謂於魔處隨示而化魔也。世間眾道法四句：謂於外道出家而化外道也。劫中有疾疫十六句：謂於劫中隨示而解劫也。示受於五欲句：謂因魔持五欲以惱亂人故。先以欲鉤牽句：謂因貪欲者，必向其說欲，乃可隨順得入故。大力士，兼智勇而言。皆能給足之句：謂不令其圓滿如意、慶快生平也。如是道無量四句：見一切眾生之業力，雖不可思議，而菩薩為度一切眾生故，其神通方便之力，亦是不可思議。其實諸菩薩之心，與一切眾生之心，本同體真如故。茲舉近事以明之：現代末法中，凡疾疫、刀兵、饑饉之劫，屢見不鮮，豈諸佛菩薩無此神通方便之力以救度歟？其實多由一切眾生共同招感之業力，瀰漫無盡，障蔽最深。還求各自投誠、懺悔自心，立弘誓願，遠離惡法，不復更造，則知般若波羅密多，能除一切苦，真實不虛耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     入不二法門品第九
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚一
     <span lang="EN-US">
      入不二法門品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫數非止乎二，而今曰不二者、何耶？蓋二者、對待也，隨舉一法之名，即有非此一法者與之相對待。如舉曰人，則人之外一切皆為非人，人與非人相對成二，此二即攝盡一切法。故不二者，非以其是三、四、五、六、七、八等等也，亦非以其是一也。何則？一與非一相對，三與非三相對，乃至十與非十、百與非百、千與非千、萬與非萬相對，此皆二也，非不二也。夫然，則不二者，必將極乎智無分別，如無名相，審矣。願由淨名令諸菩薩隨意各各說之，然後會歸文殊師利之有言顯無言，與維摩詰之無言顯無言，非徒結示宗極，亦顯法法對待，法法皆到達乎不二之地，非僅以默然為高，或借為拙藏。於此經內，舍利弗亦嘗默然矣，何以不為文殊師利歎為真入不二法門也耶？世之辯難相詰，亦多理屈辭窮，默然無說，豈皆真入不二法門也耶？蓋是窮微盡化，絕量超宗，洞然明曰，寂然靈照，心欲緣而慮忘，口欲談而辭喪，於是乃歎為真入不二法門耳。此寧啞羊之類、矯亂之徒所得假之以為式哉！一切法皆二也，默默無言猶是二也，然可由之而契會不二之心性。門者、可由之義，入者、契會之義，故名為入不二法門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品、推窮乎名言之極而超乎名言，追窮乎數量之極而逾乎數量。絕諸對待，不落名言，乃為真入不二法門品也。非如前依與正對待，主與伴對待者。但引入此品中釋其義趣：則依中現正，正中現依，主中現伴，伴中現主，交徹圓融，即事而理。諸佛（即主）、菩薩（即伴），法身（即正）、淨土（即依），頭頭顯露，物物齊彰，無障無礙，非自非他。前指為大乘不思議解脫之至者，又為此品真入不二法門之至也！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      淨名總問
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、維摩詰謂眾菩薩言：『諸仁者！云何菩薩入不二法門？各隨所樂說之』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章眾字、諸字、各字，皆表總問概括之詞。隨所樂三字，即各各精神獨──即不二──到處，亦即各各所入之不二法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      各入不二
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      就言入不二法門
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      會中有菩薩名法自在，說言：『諸仁者！生、滅為二，法本不生，今則無滅；得此無生法忍，是為入不二法門』。德守菩薩曰：『我、我所為二，因有我故便有我所，若無有我則無我所，是為入不二法門』。不眴菩薩曰：『受、不受為二，若法不受則不可得，以不可得故無取無捨、無作無行，是為入不二法門』。德頂菩薩曰：『垢、淨為二，見垢實性則無淨相，順於滅相，是為入不二法門』。善宿菩薩曰：『是動、是念為二，不動則無念，無念即無分別，通達此者，是為入不二法門』。普眼菩薩曰：『一相、無相為二，若知一相即是無相，亦不取無相，入於平等，是為入不二法門』。妙臂菩薩曰：『菩薩心、聲聞心為二，觀心相空如幻化者，無菩薩心、無聲聞心，是為入不二法門』。弗沙菩薩曰：『善、不善為二，若不起善、不善，入於無相際而通達者，是為入不二法門』。師子菩薩曰：『罪、福為二，若達罪性則與福無異，以金剛慧決了此相，無縛、無解者，是為入不二法門』。師子意菩薩曰：『有漏、無漏為二，若得諸治等，則不起漏、不漏想，不著於相，亦不住無相，是為入不二法門』。淨解菩薩曰：『有為、無為為二，若離一切數則心如虛空，以清淨慧無所礙者，是為入不二法門』。那羅延菩薩曰：『世間、出世間為二，世間性空即是出世間，於其中不入、不出、不溢、不散，是為入不二法門』。善意菩薩曰：『生死、涅槃為二，若見生死性則無生死，無縛、無解，不然、不滅。如是解者是為入不二法門』。現見菩薩曰：『盡、不盡為二，法若究竟，盡若不盡皆是無盡相，無盡相即是空，空則無有盡、不盡相。如是入者，是為入不二法門』。普守菩薩曰：『我、無我為二，我尚不可得，非我何可得？見我實性者不復起二，是為入不二法門』。電天菩薩曰：『明、無明為二，無明實性即是明，明亦不可取，離一切數，於其中平等無二者，是為入不二法門』。喜見菩薩曰：『色、色空為二，色即是空，非色滅空，色性自空。如是受、想、行、識，識、空為二，識即是空，非識滅空，識性自空。於其中而通達者，是為入不二法門』。明相菩薩曰：『四種異、空種異為二，四種性即是空種性，如前際、後際空故中際亦空。若能如是知諸種性者，是為入不二法門』。妙意菩薩曰：『眼、色為二，若知眼性於色不貪、不恚、不癡，是名寂滅。如是耳聲、鼻香、舌味、身觸、意法為二，若知意性於法不貪、不恚、不癡，是名寂滅。安住其中，是為入不二法門』。無盡意菩薩曰：『布施、迴向一切智為二，布施性即是迴向一切智性。如是持戒、忍辱、精進、禪定、智慧、迴向一切智為二，智慧性即是迴向一切智性，於其中入一相者，是為入不二法門』。深慧菩薩曰：『是空、是無相、是無作為二，空即無相，無相即無作；若空、無相、無作，則無心、意、識。於一解脫門即是三解脫門者，是為入不二法門』。寂根菩薩曰：『佛、法、眾為二，佛即是法，法即是眾，是三寶皆無為相，與虛空等。一切法亦爾。能隨此行者，是為入不二法門』。心無礙菩薩曰：『身、身滅為二，身即是身滅，所以者何？見身實相者，不起見身及見滅身，身與滅身無二、無分別。於其中不驚、不懼者，是為入不二法門』。上善菩薩曰：『身、口、意善為二，是三業皆無作相。身無作相即口無作相，口無作相即意無作相，是三業無作相即一切法無作相。能如是隨無作慧者，是為入不二法門』。福田菩薩曰：『福行、罪行、不動行為二，三行實性即是空，空則無福行、無罪行、無不動行。於此三行而不起者，是為入不二法門』。華嚴菩薩曰：『從我起二為二，見我實相者不起二法，若不住二法則無有識，無所識者是為入不二法門』。德藏菩薩曰：『有所得相為二，若無所得則無取捨，無取捨者是為入不二法門』。月上菩薩曰：『闇與明為二，無闇、無明則無有二，所以者何？如入滅受想定無闇、無明，一切法相亦復如是。於其中平等入者，是為入不二法門』。寶印手菩薩曰：『樂涅槃、不樂世間為二，若不樂涅槃、不厭世間則無有二。所以者何？若有縛則有解，若本無縛。其誰求解！無縛、無解，則無樂厭，是為入不二法門』。珠頂王菩薩曰：『正道、邪道為二，住正道者，則不分別是邪、是正。離此二者，是為入不二法門』。樂實菩薩曰：『實、不實為二，實見者尚不見實，何況非實？所以者何？非肉眼所見，慧眼乃能見，而此慧眼無見無不見，是為入不二法門』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文自成三十一章。一、法自在無生門：一切法起於生而不起於不生，故此端為根本法門。悟無生法性名為法自在，乃空分別法執而見法空真如者也。凡愚分別，聞不生即執之為滅，不知滅因生有，先有生故後乃有滅。若推觀諸法生處不可得，了見法性本未有生，生且無有，安從有滅？故不生者非謂滅也。滅者與生相待，今曰不生，實以諸對待法皆起於生，不生則諸對待法皆本未嘗有，故入不二法也。二、德守無我門：德守者，真如守其性，不隨無明妄動起我我所見也。三、不眴不受門：眴、目動也。目者、六根之首，不眴者六根不觸受六塵，根不接塵，則識不起而諸法空寂矣。四、德頂實性門：頂者、最高最貴之義，故德頂即一切法實性，從實性以觀之，則生死煩惱垢之實性，即菩提、涅槃淨之實性。五、善宿不動門：宿者、本有，善者、淨觀。善宿者、本覺也。無明妄動有心念生，心念生則諸分別起，二者分別之端，此以本覺不動故不二也。六、普眼平等門：普眼者、一相無相平等遍照也。七、妙臂心空門：臂雖有二，而同為法身之妙用。猶大、小乘心相如幻，空無自性。出此數例，餘可類推。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無相際、謂無善、不善相之實際。有漏、謂雜染法，無漏、謂清淨法。漏者、過失之義。有為、無為之為，是造變義。有為是無常義，故生、異、滅之三相謂之有為相。諸不遍者必不常住，不常住者必非其實，故無為是遍、常、真實之義。那羅延、是堅固之義，或翻金剛。四種異、空種異，指四大之種異虛空之種。謂四大是有質礙，虛空是無質礙也。了皆即心為性，但有名言都無實性，則不二矣。身滅、謂證涅槃，不受後有。隨拈一法皆成二相，即由二相以契不二，是謂入不二門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】法自在菩薩段中，得此無生法忍句：以三世推之，亦畢竟無生，此即是無生法性；能見此無生法性者，得無生法忍；得無生法忍者，便入不二門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不眴菩薩段中，眴之一字，為目動貌。眼為六根之首，而受色塵，故有所受。受，又分境界受、自性受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    德頂菩薩段中，見垢實性二句：以實性即是佛性，故無垢淨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善宿菩薩段中，不動則無念二句：謂動念皆由無明，倘無無明長養習氣種子，即無名言一切分別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    普眼菩薩段中，一相無二相句：謂一一相即種種相，實本無相，相相無邊。若為有相，相皆一合──金剛云：即是一合相，一合相者，即是不可取、不可說──故曰入於平等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙臂菩薩段中，觀心相空如幻化四句：謂承上一乘而說為二。菩薩、聲聞猶一身而有兩臂，不過為善巧方便之妙用，更無分際可得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    弗沙菩薩段中，入於無相際而通達者句：謂無善與不善，分別對待之實際相可得也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師子菩薩段中，以金剛慧三句：喻具有堅利之性──堅則妄想不破之，利則能破諸妄想──，解脫之能──此專屬智者；此解脫非謂縛而後解，謂本來無縛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師子意菩薩段中，不起漏不漏想二句：一切能招未果之業法，為漏；無上正等覺及涅槃，為無漏。無此有漏、無漏二法念，及此有漏、無漏二法相也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    那羅延菩薩段中，世間性空句：謂亦如諸法體性本空。對於世間，亦本無出、入，故不溢不散。不溢屬入世，不散屬出世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善意菩薩段中，若見生死性二句：正謂無實體相，因虛妄顛倒有。其實不入生死，不入涅槃，故無縛無解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    現見菩薩段中，盡若不盡四句：世法，謂皆不緣起，名盡。今佛法，若究竟隨緣不變，不變隨緣。多謂隨緣者為無盡相，豈知不變者亦無盡相也，故曰皆是無盡相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    普守菩薩段中，我尚不可得四句：謂佛因眾生執我而說無我法，其實本無自體，當體空寂之性，即是恆沙之性，故曰見我實性，不復起二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    喜見菩薩段中，色即是空七句：見五塵皆是心相，各由見分而顯。心相，亦名自心相分。如鏡中之影相，並無自體，體即鏡之光明，均即是空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明相菩薩段中，四種性即是空種性四句：如謂地大種性為堅，水大種性為溼，火大種性為業，風大種性為力，本不離四大而有空，亦不能離前後而有中間也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙意菩薩段中，眼性於色三句：謂眼性即同於色性，本無三毒──順境貪，背境恚、中境癡也，當體是空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無盡意菩薩段中，布施迴向一切智二句：謂大布施者，三輪體空。如無能布施之我，亦無所受布施之人，中間布施之物亦無，即為修波羅密多布施法，亦即是迴向一切智。故曰：布施性即是迴向一切智性。能迴向此佛智，則所修為無漏法；不迴向，則所修為有漏法。淨土念佛，發願往生外，亦注重迴向者，同此義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    深慧菩薩段中，則無心意識句：謂皆不緣起，能緣取一切境界而行於思慮者，為心、意、識，三者之同分義。識又專屬分別了知，意又專屬審察考慮，靜又專屬結合含藏，為心、意、識三者之別分義。其實即於一切法上，求其實體，則畢竟是空，皆離於分限而為無相，更無造作可得，故言無相、無作。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    寂根菩薩段中，佛即是法二句：見三寶雖有同體、事相、自性之名，兩足、離欲、眾中三尊之號。事理因緣都歸自性，自性真如，本體空寂。三寶皆為無相句；謂無能所皈依義。與虛空等句：謂周遍廣大義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心無礙菩薩段中，見身實相者四句：謂了法性本空。但阿羅漢先滅煩惱，尚遺身縛。後滅果報，始灰身泯智。身為積聚義，四大所積聚故。生滅相續曰積，眾法和合曰聚。更如地球，為無數微塵結成，是本無有相，當體空寂之真如相故，即是身滅無可滅故。前寂根為八地菩薩，此心無礙為九地以上菩薩。能離所緣境礙，未斷能緣心礙，必至九地以上菩薩，則能所、心境皆無礙矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上善菩薩段中，身口意善四字：身、口、意為三業。身業有三：殺、盜、淫。口業有四：惡口、兩舌、妄語、綺語──一切戲謔詼諧皆屬之。意業亦三：貪、瞋、癡。總為十惡，反之為十善。造作不失名業。是三業無作相二句：見三業體即真如，更無一法可得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    福田菩薩段中，福行二字，指三善道業。罪行二字，指三惡道業。不動行三字，指專修四禪定者。屬於色界、無色界。三行實性是空句：見一一功德習染之相，皆為如來藏清淨法身總相之全體，重重無盡。得此實性，便為無上行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華嚴菩薩段中，見我實相者二句：謂所有對待，皆由我執而起，無我則無分別法。則無有識句：即是無有分別。如梁武帝問對朕者誰，達摩祖師答以不識是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    月上菩薩段中，闇與明三字，各有心與境之區別。屬心之闇者，為無明。其明者，為觀照。屬境之闇者，為不見處。其明者，為見處。平等入，謂入於無明無闇耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    寶印手菩薩段中，謂欣樂涅槃，則涅槃雖出世淨妙法，一變而為世間染污法矣。若有縛則有解四句：謂必先有煩惱生死之苦累，而後方說脫此生死之苦，煩惱之累。如三祖初參二祖時，求為解脫。二祖謂：誰縛汝，三祖悟本來無縛，又將誰解是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    珠頂菩薩段中，住正道者二句：謂如來本為邪道不得已而說正道，使世無邪道，如來亦不說正道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    樂實菩薩段中，非肉眼所見四句：謂吾人肉眼平時之見，多係對境而顯。境滅時見亦隨滅，均屬法塵分別影事。尚有不見之見真如慧眼在，此真見者，非對境故，故無見不見也。例如空觀所見空相，尚非平等法性，以有所見故。如摩訶般若波羅密多照見五蘊皆空時，便為無見無不見，無對境故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      遣言入不二法門
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是諸菩薩各各說已，問文殊師利：『何等是菩薩入不二法門』？文殊師利曰：『如我意者，於一切法無言、無說、無示、無識，離諸問答，是為入不二法門』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】一法之可言說者皆二，由二契應不二，即是由言以入無言。由種種言以入無言，則種種言莫非無言、無說、無示、無識。諸問答皆所不能到，莫非不二，斯真不二。正以諸菩薩皆宗極文殊師利，故在文殊師利之意，二入不二為二，本無有二，莫非不二，始入不二法門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，以言遣言也。如我意者五句：是當時文殊無有文字言語，尚遺此文字言語之相。此經文殊為了因佛性──佛性三種：一、正因佛性，二、了因佛性，三、因緣佛性──，在契應不二究竟佛心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三
     <span lang="EN-US">
      無言入不二門
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於是文殊師利問維摩詰：『我等各自說已。仁者當說！何等是菩薩入不二法門』？時維摩詰默然無言。文殊師利歎曰：『善哉！善哉！乃至無有文字語言，是真入不二法門』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】諸菩薩入不二法門，悉無二言也。而各言其由以入不二，是從無言而言其言言無言也。所言既窮，維摩詰乃即於其所言之無言，契會靡間。故諸菩薩皆入二門，而維摩詰則為不二。文殊師利歎為真入不二法門，所謂『動容揚古路，不墮悄然機』者也。然知文殊師利之獨歎維摩詰，不知維摩詰之所默，即是諸菩薩之所言，與遍歎諸菩薩無異，是猶未悟不二者也。諸菩薩從無言而言，維摩詰從言而無言，則因此經本以維摩詰為正因佛性，法會大眾為緣因佛性，文殊師利為了因佛性，故此不二法門始於淨名之問，終於淨名之默，獨以維摩詰示無言之宗極也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，遣無可遣也。默然無言句：不著一字，顯當時淨名無有文字言語，實離文字言語之相，斯真不二。此經淨名為正因佛性，尤為殊勝難能，亦固其所。且舉前次諸品，維摩詰所說種種方便、神通、智慧、圓妙之法，皆各顯其能，名盡其妙；今一爐而冶之，皆默契於此章無言中，實顯佛說無法可說真旨。通常三乘相共之法，有從有門入者，有從無門入者，更有從亦有亦無門入者，又有從非有非無門入者。但皆契入於無言，乃為真見法性。即進而推之大乘不共法，其宗極究竟處，亦是在契入此無言法性中耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三
     <span lang="EN-US">
      時眾獲益
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      說是入不二法門品時，於此眾中五千菩薩皆入不二法門，得無生法忍。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此中入不二法門，得無生法忍，是登初地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a10">
    </a>
    <span style="color:#333399">
     香積佛品第十
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      香積佛品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】五塵中、以聲為緣生最無自體，其次當以香為最微，觸為最麤。故觸遍成四大，色成三大，味成二大，香唯地大，而聲則但成空大也。言香積者、極言其積聚之精妙。蓋質之可積者，莫精微淨妙乎香者。過此以往，唯聲之空更不可積。所謂建淨佛國，當於空地，不於虛空。而香乃地之最微者，故香積佛之眾香國，為淨佛國之至。過此則為虛空，不足以建佛淨國矣。夫香者何？戒香、定香、慧香、解脫香、解脫知見香，乃至八萬四千波羅密香，無量無邊佛功德香，唯此妙香之聚；謂之佛，亦謂之佛國。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上明佛國三種因果，共有六品。皆前一品明理、次一品成事者。上品既明佛國不二因果之理，故此顯成佛國不二因果之事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品，顯不二因果之事。顯見淨佛國土，必藉香塵，過此為空，使無從顯現。五塵以香為最微相，觸為最粗相。四大本無聲，相觸而有聲，故觸塵遍含地、水、火、風四大，色塵含地、水、火三大，味塵含地、水二大，香塵唯含有地之一大。香有善香、惡香，此但言善香。如五分無漏功德香等是。故顯正報，名香積佛；顯依報，名眾香國也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛一
     <span lang="EN-US">
      舍利弗引起
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於是舍利弗心念：日時欲至，此諸菩薩、當於何食？時維摩詰知其意而語言：『佛說八解脫，仁者受行，豈雜欲食而聞法乎？若欲食者，且待須臾，當令汝得未曾有食』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】處處舍利弗引起者，以示小乘聖智正為入大乘之方便，亦現分別法執遣之以證法空真如性也。前者不思議品念座，座為身之所依，於依正事最為明顯。此品念食，以食攝他物為自身，轉自身為他物，資益身心，調和眾意，於依正、主伴不二之事最為明顯也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、日時欲至句：指日午正食時也。佛制：中日分、正午時乃食，因初日分為諸天食時，後日分為諸鬼道食時，佛處於中道故。經云：時節若至，其理自彰。於此可見前不可思議品中，舍利弗念座有座；此品舍利弗念食有食。亦見維摩詰所得神通，非徒顯理也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      維摩詰顯現
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬一
     <span lang="EN-US">
      現香積佛國
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時維摩詰即入三昧，以神通力示諸大眾、上方界分過四十二恆河沙佛土，有國名眾香，佛號香積，今現在。其國香氣，比於十方諸佛世界人天之香，最為第一。彼土無有聲聞、辟支佛名，唯有清淨大菩薩眾，佛為說法。其界一切皆以香作樓閣，經行香地，苑園皆香，其食香氣周流十方無量世界。時彼佛與諸菩薩方共坐食。有諸天子皆號香嚴，悉發阿耨多羅三藐三菩提心，供養彼佛及諸菩薩。此諸大眾，莫不目見。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】上方、指上求佛道之法門。過四十二恆河沙佛土，表從初住至妙覺地也。香氣、指清淨功德言，謂於諸佛凡聖同居土，清淨功德最為第一也。如極樂世界猶有聲聞眾，香積佛國純一大乘，故說法尤為清淨也。其食香氣周流十方無量世界，顯自他身土融遍無礙。而咸見彼佛與菩薩方共坐食，受諸天子供養，正顯依正、主伴不二之因果也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、示諸大眾上方界分句：眾香國為佛菩薩最上清淨功德結成者，故居上方，非同此娑婆世界，為眾生凡夫業力招感而成者，居下方也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      請香積佛飯
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時維摩詰問眾菩薩：『諸仁者！誰能致彼佛飯』？以文殊師利威神力故，咸皆默然。維摩詰言：『仁！此大眾無乃可恥』！文殊師利曰：『如佛所言，勿輕未學』。於是維摩詰不起於座，居眾會前，化作菩薩相好光明，威德殊勝蔽於眾會。而告之曰：『汝往上方界分，度四十二恆河沙佛土，有國名眾香，佛號香積，與諸菩薩方共坐食。汝往到彼，如我詞曰：維摩詰稽首世尊足下，致敬無量，問訊起居，少病、少惱，氣力安不？願得世尊所食之餘，當於娑婆世界施作佛事，令此樂小法者得弘大道，亦使如來名聲普聞』。時化菩薩即於會前升於上方，舉眾皆見其去。到眾香界，禮彼佛足。又聞其言：『維摩詰稽首世尊足下，致敬無量，問訊起居，少病、少惱，氣力安不？願得世尊所食之餘，欲於娑婆世界施作佛事，使此樂小法者得弘大道，亦使如來名聲普聞』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】以文殊師利威神力故咸皆默然者，此會諸菩薩眾之同入不二法門者，未嘗不能請飯於香積，徒欲抑之、揚之以為後學激勸，故共令當陽獨出耳。然文殊師利又承神威神力者，故還述佛言勿輕未學以裁之。嘗謂此經乃緣起乎釋尊徹底之大悲心，維摩詰、文殊師利、舍利弗、迦葉等皆承佛大悲而共同宣揚者，意見乎是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    維摩詰之化作菩薩，乃從三昧力在空中變現一相好光明與眾香國菩薩同等之菩薩，乃可往彼請飯，故曰威德殊勝蔽於眾會。空中化現之理，有二種義：一者、一切諸法體皆空寂，空寂之體即是靈知，空寂靈知離名絕相，以願力故或念力故，起一作意欲現何形，即有一如何之形現。雖吾人以無明妄動而起身根、器界，亦未嘗非如幻如化，徒以生於不覺，未能自主。且由先業累積，成之以漸，故昧然罔知耳。二者、如大智度論明：四大極微種子，充滿空界，無意力以為結集之中心，故無成形顯現。諸佛菩薩心等空界，隨興一念皆能作集起形體之中心，故應念能從空中現身也。樂小法者，如求現身福報，或求來生人天福報，或求速得解脫生死，此皆不宏、不毅，不能任重致遠，但求小效，硜硜自喜，將欲化而大之，使共遊於莽蕩無涯之不可思議解脫中，故令勝劣、淨穢相形以會得其通也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三
     <span lang="EN-US">
      來眾香國眾
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      彼諸大士見化菩薩，歎未曾有。今此上人從何所來？娑婆世界為在何許？云何名為樂小法者？即以問佛，佛告之曰：『下方度如四十二恆河沙佛土，有世界名娑婆，佛號釋迦牟尼，今現在於五濁惡世，為樂小法眾生敷演道教。彼有菩薩，名維摩詰，住不可思議解脫，為諸菩薩說法，故遣化來，稱揚我名并讚此土，令彼菩薩增益功德』。彼菩薩言：『其人何如、乃作是化？德力無畏，神足若斯』！佛言：『甚大！一切十方皆遣化往，施作佛事，饒益眾生』。於是香積如來以眾香缽盛滿香飯，與化菩薩。時彼九百萬菩薩俱發聲言：『我欲詣娑婆世界供養釋迦牟尼佛，并欲見維摩詰等諸菩薩眾』。佛言：『可往。攝汝身香，無令彼諸眾生起惑著心。又當捨汝本形，勿使彼國求菩薩者而自鄙恥。又汝於彼莫懷輕賤而作礙想，所以者何？十方國土皆如虛空。又諸佛為欲化諸樂小法者，不盡現其清淨土耳』。時化菩薩既受缽飯，與彼九百萬菩薩俱，承佛威神及維摩詰力，於彼世界忽然不現，須臾之間至維摩詰舍。時維摩詰即化作九百萬師子之座，嚴好如前，諸菩薩皆坐其上。時化菩薩以滿缽香飯與維摩詰，飯香普熏毗耶離城三千大千世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】觀香積佛所教誡於彼諸菩薩之言，知彼諸菩薩乃上齊佛德之極，正須大悲下度群生，不可養尊處優以自高舉。故此品為深心修集善法之終，下品即由彼土菩薩，入大悲弘度眾生法門也。飯香普熏三千世界，是忍土即為眾香國，穢隱於淨，淨現於穢，淨穢交徹以無際也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】娑婆二字，此解：忍世苦。佛號釋迦牟尼句：佛本出剎帝利王族。釋迦牟尼、此言能仁寂默之義，上姓、下名可知。若合取其義者，慈悲普覆曰能仁，無為密證曰寂默。攝汝身香二句：見妙香本為種種清淨功德之香，但令眾生貪著此香，便又變為煩惱香，轉使人增諸菩薩眾化身來世為無所益之感想。十方國土二句：以實法性言。為欲化諸樂小法者二句：以佛功德言也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬四
     <span lang="EN-US">
      來本佛國眾
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時毗耶離婆羅門、居士等，聞是香氣，身意快然，歎未曾有。於是長者主月蓋，從八萬四千人，來入維摩詰舍。見其室中菩薩甚多，諸師子座高廣嚴好，皆大歡喜。禮眾菩薩及大弟子，卻住一面。諸地神、虛空神、及欲、色界諸天，聞此香氣，亦皆來入維摩詰舍。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此中先人間眾入室，共八萬四千者，指八萬四千塵勞皆轉為功德。次三界神天眾入室，指無數眾生皆入圓融性海中。蓋香氣即菩薩所修淨佛國土之行。大眾聞香氣而入室，即因菩薩修種種淨行故，種種同類相感之眾生來生其國也。前文殊師利、舍利弗等眾是同修因行者，此則是果上所攝化也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】諸地神虛空神句：指三行──天行、地中行、空中行夜叉等言。而來入維摩詰舍句：見凡能聞此妙香者，皆來維摩詰舍中，實皆屬有緣之眾。而其能知此妙香又來自維摩詰室者，更為正因佛性之內熏耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬五
     <span lang="EN-US">
      食香積佛飯
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時維摩詰語舍利弗等諸大聲聞：『仁者可食！如來甘露味飯，大悲所熏，無以限意食之，使不消也。有異聲聞念是飯少而此大眾人人當食。化菩薩曰：『勿以聲聞小德、小智稱量如來無量福慧！四海有竭，此飯無盡。使一切人食搏若須彌，乃至一劫，猶不能盡。所以者何？無盡戒、定、智慧、解脫、解脫知見功德具足者所食之餘，終不可盡』。於是缽飯悉飽眾會，猶故不儩。其諸菩薩、聲聞、天、人食此飯者，身安快樂，譬如一切樂莊嚴國諸菩薩也。又諸毛孔皆出妙香，亦如眾香國土諸樹之香。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】如來大悲，與諸眾生同體，甘露法食即從佛之大悲心成，全心是食，全食是心。不生分別，自成資益；稍存限量，即成執滯。故維摩詰勸食之先，舉為戒之。何者？食不消則甘露變為毒藥故也。未得本不生滅無分別心，不能與佛清淨法流相通起菩薩行，亦是此意。食者、是受用義，佛以無盡福慧解脫為受用法，等法界、虛空界利樂眾生盡未來際無有窮盡，故曰悉飽眾會猶故不儩。儩者、盡也。食此飯者，身安快樂，是成就眾生正報嚴淨也。毛孔皆出妙香，如眾香國諸樹之香，隨成就眾生則國土淨也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】如來甘露飯味二句：見由無量功德而成。無以限意食之句：含事理二義：以理而言、有不可劃分、差別而食意。以事而言，有放開肚皮、任量而食意。有異聲聞念是飯少句：指正落有限。使一切人食二句：指室中大眾。乃至一劫二句：此處一切、須彌、一劫等語，實顯無盡義，正見皆同法性耳。無盡戒定智慧解脫解脫知見三句：正顯惟大乘菩薩，具此五分法身功德，乃能無盡，若小乘則為有盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬六
     <span lang="EN-US">
      明彼土說法
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、維摩詰問眾香菩薩：『香積如來以何說法』？彼菩薩曰：『我土如來無文字說，但以眾香令諸天人得入律行。菩薩各各坐香樹下，聞斯妙香，即獲一切德藏三昧。得是三昧者，菩薩所有功德皆悉具足』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文是明隨國土淨則說法淨，隨說法淨則智慧淨，隨智慧淨則其心淨，隨其心淨則一切功德淨是也。此為深心修集一切善法之極，亦為淨行之極，故下即明從淨土以垂化穢土之法，所謂大悲下度一切眾生是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】得入律行四字：即謂身心調伏合度，證入三昧。若『此方真教體，功德在音聞』，乃言娑婆世界釋迦佛教體，在文字言說，屬於色、聲二塵。而彼眾香國中香積佛教體，不必文字言說，且專重於香塵耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬七
     <span lang="EN-US">
      明此土說法
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      彼諸菩薩問維摩詰：『今世尊釋迦牟尼以何說法』？維摩詰言：『此土眾生剛強難化，故佛為說剛強之語以調伏之。言是地獄，是畜生，是餓鬼，是諸難處，是愚人生處；是身邪行、是身邪行報，是口邪行、是口邪行報，是意邪行、是意邪行報；是殺生、是殺生報，是不與取、是不與取報，是邪淫、是邪淫報，是妄語、是妄語報，是兩舌、是兩舌報，是惡口、是惡口報，是無義語、是無義語報，是貪嫉、是貪嫉報，是瞋惱、是瞋惱報，是邪見、是邪見報；是慳吝、是慳吝報，是毀戒、是毀戒報，是瞋恚、是瞋恚報，是懈怠、是懈怠報，是亂意、是亂意報，是愚癡、是愚癡報；是結戒、是持戒、是犯戒、是應作、是不應作，是障礙、是不障礙，是得罪、是離罪，是淨、是垢，是有漏、是無漏，是邪道、是正道、是有為、是無為，是世間、是涅槃。以難化之人心如猿猴，故以若干種法制御其心，乃可調伏。譬如象馬儱悷不調，加諸楚毒乃至徹骨，然後調伏。如是剛強難化眾生，故以一切苦切之言乃可入律』。彼諸菩薩聞說是已，皆曰：『未曾有也！如世尊釋迦牟尼佛，隱其無量自在之力，乃以貧所樂法度脫眾生。斯諸菩薩亦能勞謙，以無量大悲生是佛土』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】若修淨佛國行之至而自住於清淨報中，不觀沒在苦海中之苦惱眾生發大悲心，深垂救濟，亦焉貴有此修淨佛國行之菩薩哉！故如悲華經中所說：阿彌陀、觀世音、文殊師利等等，皆釋尊於過去勸發菩提心者，彼皆發願取清淨土，獨釋尊願常生穢土救苦眾生。何者？淨土雖亦能令苦惱眾生慕之而求往生，但諸眾生沒在苦中，又安知有淨佛國土而求往生也哉！悲願深重，任其艱鉅，故為諸佛共欽讚為大悲芬陀利華。今此世界險亂困苦極矣，望學佛者皆發大悲願而紹隆佛志，勿徒求自了也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】言是地獄三句：地獄分二：一、寒地獄，居地邊際，如地球南北寒帶冰洋。二、熱地獄，居地中心，如地球赤道熱帶及地心之蘊火。畜生分三：一、謂飼養於人而生。二、謂嗅味而生。三、謂橫傍而生。餓鬼，鬼類甚多，詳如楞嚴經。凡稱鬼者，為虛怯之義，慳貪為罪，洎報鬼倫，亦以嗅味為食，空腹高心，故名餓鬼。凡在生前貪著好勝，貢高我慢，死後受報，便屬此類。明三途惡趣，無非三毒招感。又名火途、血途、刀途，互相噉噬殘殺為義，故曰三惡道。是身邪行六句：指由六種根起惑造業也。問：六根何止三業？答：眼、耳、鼻三根，但能發識了境，而不自造業，故僅列身、口、意三根居多，有由來者耳。是殺生下二十六句：指十善相反為十惡，六度相反為六蔽。皆屬惡業，皆是惡報。且均含有現世生前報及死後隔世報之二種。是結戒下十八句：指淨染諸業，淨染諸報，亦含有世間、出世間之二種也。以難化之人下十二句：正說釋迦世尊之不得已，本娑婆界中眾生種種分別之心，立種種分別之戒。貧所樂法四字，指眾小乘，只忻求人天福報，及自了生死之義耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬八
     <span lang="EN-US">
      明此土德行
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      維摩詰言：『此土菩薩於諸眾生大悲堅固，誠如所言。然其一世饒益眾生，多於彼國百千劫行。所以者何？此娑婆世界有十事善法，諸餘淨土之所無有。何等為十？以布施攝貧窮，以淨戒攝毀禁，以忍辱攝瞋恚，以精進攝懈怠，以禪定攝亂意，以智慧攝愚癡，說除難法度八難者，以大乘法度樂小乘者，以諸善根濟無德者，常以四攝成就眾生：是為十』。彼菩薩曰：『菩薩成就幾法，於此世界行無瘡疣，生於淨土』？維摩詰言：『菩薩成就八法，於此世界行無瘡疣，生於淨土。何等為八？饒益眾生而不望報；代一切眾生受諸苦惱，所作功德盡以施之；等心眾生，謙下無礙；於諸菩薩視之如佛；所未聞經聞之不疑；不與聲聞而相違背；不嫉彼供，不高己利，而於其中調伏其心；常省己過，不訟彼短，恆以一心求諸功德：是為八法』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】諸淨土中無有貧窮等六蔽之患，故亦無六度之德。無八難，故亦無除八難法。如眾香國無小乘，故亦無度小乘之大乘。無無德者，亦無濟無德之善根。淨土不須四攝法成就眾生，故亦無成就眾生之四攝法。夫六度乃至四攝法，皆勝德也，顧為諸餘淨土所無，而為穢惡之土所偏有。然則過患實為功德之本，明矣。故有大悲勇猛之士，正須常住濁世。恆修勝行，一日之善能抵淨土中修行百千劫，夫孰不應欣此奇遇而精進為之哉！無量壽經等說往生淨土，若於此土能讀誦大乘、尊重三寶、孝養父母、慈濟眾生者，以之求生淨土，即臻上品。如或一生彼土下品之中，若欲轉登上品，則非多劫修行不能，於此亦可見穢土中修行雖難而實勝也。行無瘡疣，謂無過失，即是無漏之義。此有八法，乃為真正得生淨土之行。在此人間世者，無論但為自度求生淨土，或為修取淨土攝化眾生，皆須依此修學，乃能離過絕非，得佛國淨。夫望得福報而不饒益眾生者，可無論矣。雖能饒益眾生而望果報，即不免乎瘡疣。何者？一望報、則果報盡時德業隨之亦盡，不能盡於未來無有窮竭，一也。望報而報未能即成，因之或生疲怠之念，不能增進，二也。故此不能行無瘡疣生於淨土。餘之七法，可類推之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此段，本為全經集行之大觀，詳為開示行門。如歷述先修觀行，觀自身不淨、空、苦、無常、無我，而起正信。更推觀佛身境，廣博嚴淨而發大心。次當堅固正信心而發深行，徹見真實法性，知一切恆沙功德妙用非從外來，原同本覺，皆由自體真心上顯現，真性中流出，悟得究竟，證得圓滿；終當以無量大悲而觀無邊眾生苦行，盡願救度，不遺餘力。所謂『見佛了生死，如佛度一切』也。大悲堅固力句：謂不退縮義。然其一世下，說菩薩度他法門，十事善法，即合為十波羅密也。前六，經文說布施、持戒、忍辱、精進、禪定、智慧甚明。後四、說除八難法句，屬力波羅密。以大乘法句，屬願波羅密。以諸善根句，屬智波羅密。常以四攝句，屬方便波羅密。布施，能所皆無定限。貧窮、約有三種：一、無財寶，乞丐下賤是。二、無智德，愚狠頑嚚是。三、無威力，為水火力兵所困厄是。忍辱、諸經多單提諄諄誨人以凡遇逆境，逆來順受。如人詈罵加我，我不生瞋恨；縱來再罵，決不致三。是此忍辱，不獨攝治自身瞋恚，亦可攝治他人瞋恚。精進，謂當精進一切善法。如現時人，非不精進，但多為貪欲勤勞，雞鳴而起，惟日孜孜。由戶不由道，好色不好德，似此其由者、好者終不得為精進；其不由、不好者，實落於懈怠耳。菩隡成就八法下，說菩薩自度法門。饒益眾生二句：指善於迴向。代一切眾生受諸苦惱二句：指不自居名位。等心眾生二句：指以平等心向一切眾生。於諸菩薩二句：指亦以平等心視諸菩薩。所未聞經二句：指不謗大乘法。印度佛滅度後，先流通小乘法典，故群起疑謗，謂大乘非佛所說之法。不與聲聞而相違背句：指不廢小乘法。不嫉彼供四句：指存養進修也。常省己過四句：指省察克治也。一心、指定心言。功德、指全經解脫不可思議、一切六度萬行功德言耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三
     <span lang="EN-US">
      法會眾獲益
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      維摩詰、文殊師利於大眾中說是法時，百千天人皆發阿耨多羅三藐三菩提心，十千菩薩得無生法忍。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】從佛道品以來，會眾獲益，皆得無生法忍。正顯行位漸高，皆已曾發菩提心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a11">
    </a>
    <span style="color:#333399">
     菩薩行品第十一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三
     <span lang="EN-US">
      大悲普度眾生
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】獨此品標名菩薩行，以所說之盡無盡解脫門，專為功德具足之菩薩說大悲無盡行者。此大悲無盡行正是菩薩特殊之德，雖佛果後之所行者亦屬乎此。如所謂教化眾生終不厭倦、護持正法不惜身命、意而有勇志而不倦等，正所謂菩提薩埵心是也。於佛法中得心開意解者，觀眾生苦、念如來恩，於是不可不深識之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品、謂以前所說恆沙功德，皆為菩薩不共之行，不求小果，不取近效，是為發菩薩心，行菩薩道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己一
     <span lang="EN-US">
      現瑞見佛
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是時、佛說法於菴羅樹園，其地忽然廣博嚴事，一切眾會皆作金色。阿難白佛言：『世尊！以何因緣有此瑞應？是處忽然廣博嚴事，一切眾會皆作金色』。佛告阿難：『是維摩詰、文殊師利與諸大眾恭敬圍遶，發意欲來，故先為此瑞應』。於是維摩詰語文殊師利：『可共見佛，與諸菩薩禮事供養』。文殊師利言：『善哉！行矣，今正是時』。維摩詰即以神力，持諸大眾并師子座，置於右掌，往詣佛所。到已著地，稽首佛足，右遶七匝，一心合掌，在一面立。其諸菩薩即皆避座，稽首佛足，亦遶七匝，於一面立。諸大第子、釋、梵、四天王等亦皆避座，稽首佛足，在一面立。於是世尊如法慰問諸菩薩已。各令復坐，即皆受教。眾坐已定，佛語舍利弗：『汝見菩薩大士自在神力之所為乎』？『唯然，已見』。『汝意云何』？『世尊！我睹其為不可思議，非意所圖，非度所測 
    』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此經自佛國品之後，凡現三相以為事端：一者、是方便品淨名示疾，發生方便、弟子、菩薩三品。二者、是問疾品示現室空無諸所有獨寢一床，如次發生第五、第六、第七，第八、第九、第十、六品。獨寢一床，即為不二因果之象。此品則於佛地忽現廣博嚴事之相，乃表從因至果，會因行之流歸果德之海，從果海倒駕大慈悲舟楫以津濟苦惱眾生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    維摩詰是正因佛性，登地之上則為法身。文殊師利是佛加被之智。其餘大眾，皆為法身土中別別依正、主伴、因行、果德，故持以維摩詰右掌而至佛地。到已各各避座禮佛，在一面立，受佛慰問，眾復坐定，一切因行皆轉成佛地中之因行也。佛令舍利弗述其所見事，是結成室中不可思議解脫法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，其地忽然廣博嚴事三句：謂至此處境界所現，已鄰佛果地，與本因心地見又不同。可共見佛下五句：謂一切善薩所修功德具足圓滿時，當泯同果海也。約本經有六時法會：一、佛國品中，實積長者子同行獻蓋時法會。二、方便品中，毗耶離國王大臣率眾問疾時法會。三、弟子品中，佛集諸弟子、善薩遣使問疾時法會。四、文殊師利問疾品中，文師率眾來維摩詰室時法會。四、香積佛品中，眾香國諸菩薩至維摩詰時法會（此會中，又附加人天二眾聞香皆來維摩詰舍法會）。六、便為此時，一切眾會菩薩神眾往詣佛所法會。共為二處所：一、菴羅樹園，一、維摩詰舍而已。維摩詰即以神力下六句：顯依正二報，皆可持方便智，達慈悲海，到圓覺地。稽首佛足句：謂通常首居上尊，足居下賤，今諸菩薩眾皆自稽其首而禮佛足，表極尊崇於佛也。右遶七匝句：右遶明乎非左道。尋常禮數，多一匝、三匝者，今遶至七匝，亦表極恭敬於佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      聞法興供
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚一
     <span lang="EN-US">
      廣顯佛事
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、阿難白佛言：『世尊！今所聞香自昔未有，是為何香』？佛告阿難：『是彼菩薩毛孔之香』。於是舍利弗語阿難言：『我等毛孔亦出是香』。阿難言：『此所從來』？曰：『是長者維摩詰從眾香國取佛餘飯，於舍食者，一切毛孔皆香若此』。阿難問維摩詰：『是香氣住當久如』？維摩詰言：『至此飯消』。曰：『此飯久如當消』？曰：『此飯勢力至於七日，然後乃消。又、阿難！若聲聞人未入正位食此飯者，得入正位然後乃消。已入正位食此飯者，得心解脫然後乃消。若未發大乘意食此飯者，至發意乃消。已發意食此飯者，得無生忍然後乃消。已得無生忍食此飯者，至一生補處然後乃消。譬如有藥，名曰上味，其有服者，身諸毒滅然後乃消。此飯如是，滅除一切諸煩惱毒，然後乃消』。阿難白佛言：『未曾有也！世尊！如此香飯能作佛事』。佛言：『如是！如是！阿難！或有佛土以佛光明而作佛事，有以諸菩薩而作佛事，有以佛所化人而作佛事，有以菩提樹而作佛事，有以佛衣服、臥具而作佛事，有以飯食而作佛事，有以園林、臺觀而作佛事，有以三十二相、八十隨形好而作佛事，有以佛身而作佛事，有以虛空而作佛事，眾生應以此緣得入律行。有以夢、幻、影、響、鏡中像、水中月、熱時燄、如是等喻而作佛事，有以音聲、語言、文字而作佛事。或有清淨佛土，寂寞無言、無說無示無識無作無為而作佛事。如是阿難！諸佛威儀進止諸所施為，無非佛事。阿難！有此四魔、八萬四千諸煩惱門，而諸眾生為之疲勞，諸佛即以此法而作佛事，是名入一切諸佛法門。菩薩入此門者，若見一切淨好佛土，不以為喜，不貪不高；若見一切不淨佛土，不以為憂，不礙不沒。但於諸佛生清淨心，歡喜恭敬，未曾有也。諸佛如來功德平等，為教化眾生故而現佛土不同。阿難！汝見諸佛國土地有若干，而虛空無若干也。如是見諸佛色身有若干耳，其無礙慧無若乎也。阿難！諸佛色身、威相、種姓、戒、定、智慧、解脫、解脫知見、力、無所畏、不共之法、大慈、大悲、威儀所行、及其壽命、說法教化、成就眾生、淨佛國土、具諸佛法，悉皆同等，是故名為三藐三佛陀，名為多陀阿伽度，名為佛陀。阿難！若我廣說此三句義，汝以劫壽不能盡受。正使三千大千世界滿中眾生，皆如阿難多聞第一，得念總持，此諸人等以劫之壽亦不能受。如是，阿難！諸佛阿耨多羅三藐三菩提無有限量，智慧辯才不可思議』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】香飯之力，能消一切煩惱而得無生法忍乃至一生補處，正顯香飯能作之佛事也。佛遂因之廣明種種不同佛國、所作種種不同佛事。要之、根塵動靜無不可依之悟入者，以開拓執著文字語言為法義之見；亦明種種佛事，在佛無不能作，但隨調御眾生便利而現差別，不於其中橫生高下優劣之想。何者？佛功德非常人知見所能測量，故生下眾香菩薩之悔責心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章言佛事，約有兩種：一、度眾生，一、轉法輪也。轉法輪，有謂專屬佛說法時言者：第一時、為初轉，為鈍根下類眾生轉小乘法輪，即是說提胃、阿含等經時也。第二時、為中轉，為中根一類眾生轉三乘法輪，即是說深密、方廣等經時也。第三時、為後轉，為利根上類眾生轉大乘法輪，即是說妙智般若等經時也。初轉名隱實教，譬如日昇轉照黑山。中轉名引攝教，譬如日昇次照高原。後轉名融通教，譬如日昇普照一切大地。今所聞香三句：先顯以鼻作佛事而發問端，後顯五根皆可作佛事也。此飯勢力三句：本與念佛至於七日，一心不亂，命中成佛義同。得入正位句：謂須陀洹果見生空法性。得心解脫句：謂阿羅漢果，得無礙自在。發大乘意，為大乘初地菩薩。得無生忍，為經二阿儈祇劫八地菩薩。一生補處，為等覺地菩薩。煩惱毒，天台雖分五住，不外人我、知見二障而已。或有佛土下：推世間諸事皆可作佛事。菩提樹三字，指佛成道處。臥具等，亦具含佛之衣缽等義。佛缽，據載為四天王所獻，本有四缽，佛合為一。六朝法顯法師，尚及見之。相傳投物其中，盡量不滿，其靈妙為若此也。三十二相，即指佛相。八十隨形好，謂隨一一相上有若干種好也。佛百劫修相好，皆為樂相。夢、幻、影、響等喻，皆為苦相。音聲、語言、文字，即合眼識、耳識、意識三種而為體。離於意識，則音聲、語言、文字、皆不能成立。清淨佛土四字，即指常寂光土。無識、無作、無為六字，即謂不分別、不造作、不生滅也。是名一切諸佛法門句：總結上來諸佛事實，顯十方三世各教體，皆是諸佛如來欲令法音宣流，變化所作。但佛不說法，皆依菩薩而作佛事，佛為體位，本無言說故耳。菩薩入此門者七句：名屬釋尊教導阿難，實則化度眾香國諸菩薩眾，正對治其貪著清淨之病。汝見諸佛國土地有若干四句：釋尊顯示依正二報之相，本具圓妙功德平等。三藐三佛陀，此言正遍知義。多陀阿伽度，此言如來義。佛陀，此言覺者義。正遍知、如來、覺者，合為佛自受用身，原無何等差別，故曰其諸佛法，悉皆同等；且佛身實真如法身也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      讚揚大乘
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難白佛言：『我從今已往，不敢自謂以為多聞』。佛告阿難：『勿起退意，所以者何？我說汝於聲聞中為最多聞，非謂菩薩。且止，阿難！其有智者，不應限度諸菩薩也。一切海淵尚可測量，菩薩禪定、智慧、總持、辯才、一切功德不可量也。阿難！汝等捨置菩薩所行。是維摩詰一時所現神通之力，一切聲聞、辟支佛於百千劫盡力變化所不能作』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫小乘者，如病鳥得一枝之棲以止。大乘漭蕩無涯，不可限量，故此非小與大之比，而一有量一無量之比也。結歸維摩詰者，即舉現事以為證也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、阿難乃釋尊堂弟，常隨佛聞法者。此外尚有賢阿難、歡喜阿難、歡喜海阿難，即結集大乘經典者。於聲聞中四字，指小乘法中。非謂菩薩四字，即非謂大乘法中。一時，如由文殊問疾品至今來佛所，皆得謂之一時也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚三
     <span lang="EN-US">
      說菩薩行
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、眾香世界菩薩來者，合掌白佛言：『世尊！我等初見此土生下劣想，今自悔責，捨離是心。所以者何？諸佛方便不可思議，為度眾生故，隨其所應現佛國異。唯然，世尊！願賜少法！還於彼土，當念如來』。佛告諸菩薩：『有盡無盡解脫法門，汝等當學。何謂為盡？為有為法。何謂無盡？謂無為法。如菩薩者，不盡有為，不住無為。何謂不盡有為？謂不離大慈、不捨大悲，深發一切智心而不忽忘。教化眾生終不厭倦，於四攝法常念順行；護持正法不惜生命，種諸善根無有疲厭。志常安住方便迴向，求法不懈，說法無吝，勤供諸佛故入死生而無所畏。於諸榮辱心無憂喜，不輕未學，敬學如佛。隨煩惱者令發正念，於遠離樂不以為貴，不著己樂慶於彼樂。在諸禪定如地獄想，於生死中如園觀想，見來求者為善師想，捨諸所有具一切智想，見毀戒人起救護想，諸波羅密為父母想，道品之法為眷屬想。發行善根無有齊限，以諸淨國嚴飾之事成己佛土。行無限施具足相好，除一切惡淨身口意，生死無數劫意而有勇，聞佛無量德志而不倦，以智慧劍破煩惱賊、出陰界入，荷負眾生永使解脫，以大精進摧伏魔軍，常求無念實相智慧。行少欲、知足而不捨世法，不壞威儀而能隨俗起神通慧、引導眾生，得念總持所聞不忘，善別諸根斷眾生疑，以樂說辯演說無礙。淨十善道受天人福，修四無量開梵天道。勸請說法、隨喜讚善、得佛音聲，身口意善得佛威儀。深修善法，所行轉勝，以大乘教成菩薩僧，心無放逸，不失眾善。行如此法，是名菩薩不盡有為。何謂菩薩不住無為？謂修學空不以空為證，修學無相、無作不以無相、無作為證，修學無起不以無起為證。觀於無常而不厭善本，觀世間苦而不惡生死，觀於無我而誨人不倦，觀於寂滅而不永寂滅。觀於遠離而身心修善，觀無所歸而歸趣善法。觀於無生而以生法荷負一切，觀於無漏而不斷諸漏，觀無所行而於行法教化眾生，觀於空無而不捨大悲，觀正法位而不隨小乘。觀諸法虛妄，無牢、無人、無主、無相，本願未滿而不虛福德、禪定、智慧。修如此法，是名菩薩不住無為。又、具福德故，不住無為，具智慧故，不盡有為；大慈悲故，不住無為，滿本願故，不盡有為；集法藥故，不住無為，隨授藥故，不盡有為；知眾生病故，不住無為，滅眾生病故，不盡有為。諸正士！菩薩已修此法，不盡有為、不住無為，是名盡無盡解脫法門，汝等當學』！
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】明佛國淨穢平等而不住於淨，乃能入佛不可思議方便，隨應眾生現佛國異。唯其如是，故能轉淨佛國，不為淨佛國轉，此為修淨佛國行之至極，而轉淨佛國成活用者也。眾香菩薩是住於淨而未能應乎穢者也，能知穢之盡而未知穢之無盡，是知善之性而不知惡之性其為性同也，故進之以盡無盡解脫門。盡、謂滅盡，諸有為法有起、有盡，故為有盡。無為之法本無有起，亦無有滅，故名無盡。然無為法者、常住之法也，故一入無為即寂然凝住；而有為法者、起盡之法也，故一入有為即奄爾垂盡。此皆縛於法而不能自由於法者也，是凡夫、小乘之法而非大乘菩薩之法也。而菩薩者，以大悲故，與六道眾生同受生死之苦以救拔其苦，故不住無為也；以本願故，度盡眾生方入涅槃，法界眾生實無有盡，利樂眾生亦窮未來際而無盡，故不盡有為也。是為菩薩之無住大涅槃，自在圓覺，不共二乘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    先釋不盡有為：以大慈悲、一切智心為本：大慈悲故不墮於見，一切智故不墮於愛；離愛、見故不墮六凡，具悲、智故不墮二乘；諸邊不墮，成菩薩行。其要在乎教化眾生、護持正法之二事耳。教化眾生以行四攝，護持正法以種善根，唯弘法能報眾生恩──猶云國家恩、社會恩──唯利生能報佛法恩。夫眾生之顛倒流轉於眾苦之淵者，昧乎正法而不由也。能闡明正法以自正而正群有，則莫不隨順法性得究竟之樂，唯是稱應佛心，悅可聖意，故曰『將此身心奉塵剎，是則名為報佛恩』。耗矣，哀哉！佛法之在今日，乃竟無人能知恩報恩也。報佛恩，弘法化，盡其一切所有而赴乎此，如所謂不惜身命者誠非易易。顧往往有人天小道，神鬼邪術，入之者竟能犧牲一切以廣事興建；而學佛者優遊乎佛、寢饋乎佛，竟坐視佛法之侵於魔外、敗於獅蟲而不一發護持之心，謀所以宣正法而救眾生之道，不其可恥之甚！夫護持正法者，先當知正法之謂何。吾心本有如來福德智慧之法，奈何縱之流轉、沈之空無而不為護持乎？大地之人無不皆具如來福德智慧之法，奈何袖手以觀其陷溺乎？貪、瞋、癡、惑，殺、盜、淫業，如水益深，如火益熱，不以如來正法醒其迷倒令悟本來之佛性乎？釋迦如來所遺塔廟貌像、經律論義，皆是三阿僧祇捨無量身命、頭目、髓腦、國城、妻子、財寶所修得，乃大地眾生法身慧命、善根福田之無上勝緣，奈何聽其淪散，任其毀滅，而不為保護修持乎？依佛律儀出家之眾，應遠追妙德、慈氏、舍利弗、迦葉之芳躅，住持佛法，弘範三界，奈何縛入愚網，淪為罪藪，被諸魔羅、阿修羅、蔑戾車之所蹂躪，而無以建其隆正乎？世有發菩薩心修菩薩行乎？幸垂覽焉！誠能護持正法，則淨佛國土，自利利他，胥在乎是矣！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次釋、不住無為：證涅槃而不住，恆修習佛功德以利益眾生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次釋、不盡有為不住無為：結歸知眾生病故、滅眾生病故。還顯諸佛菩薩入濁惡世，皆同淨名示疾，以大悲起，因眾生病，眾生病愈諸佛、菩薩病乃愈也。然此眾生之病，其性空寂，寂然常遍，即是一切法真如性，故又盡而無盡，平等解脫。軌之生解、持之不失之謂法，依之開示、由之悟入之謂門。此盡無盡解脫法門，乃不可思議解脫之究竟，諸佛菩薩於是振乎無竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章，下劣二字、指穢惡充滿言。方便不可思議六字，指化度眾生言；即菩薩若離於凡夫，亦無不可思議。有為法，謂生滅法。無為法，謂常住法。不過對有為說無為，其實無為本無法無相。例如海水，波浪起滅為水之有為相，即在定時不得謂之無水；但亦不可執著清明鎮靜之水為水無為相，若必執此者，則是動時便又不得謂之水耳。但本相、變相二種，皆不得過執成病，反使真性不明。如本相為水之鎮靜無為相，變相為水之波浪有為相，皆不得過執成病，反令水之真實溼性不明。故不盡有為，不住無為。大慈，謂當念一切隨順眾生，常得樂利。大悲，謂常觀一切苦惱眾生，急欲救度。深發一切智心句：即成一切平等了知之佛智。佛智中，能觀圓融、差別、因、果四相。又謂佛圓滿功德果智，稱一切種智，與初地菩薩發心根本智不同。而不忽忘句：謂不忽略忘失菩提心。護持正法句：謂法之供養。不惜身命句：謂破和合相。於遠離樂不以為貴下，多說不盡有為、不住無為也。以智劍二句：謂以生空、法空二智，破見、思根本二惑。以樂說辯二句：謂得法、心二種自在。善本，指色身言。以能修說，則為善本；以受報說，則身又為苦本也。寂滅、指佛性。善法、指佛法。無漏、即無為法──戒、定、慧，為無漏三學。諸漏、即一切有漏有為法。不捨大悲句：謂無眾生得滅度者，而諸佛菩薩終以度生為本願。此志不撓。如謂世界無盡，眾生無盡，業力無盡，我願亦無盡，必如是乃為不捨耳。法藥，謂對治也。授藥，謂應化也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚四
     <span lang="EN-US">
      供養佛法
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、彼諸菩薩聞說是法，皆大歡喜，以眾妙華若干種色、若干種香，散遍三千大千世界，供養於佛及此經法，并諸菩薩。已，稽首佛足，歎未曾有，言：『釋迦牟尼佛乃能於此善行方便』！言已，忽然不現，還到彼國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】忽然不現、盡也，還到彼國、盡無盡也，此即眾香菩薩證入盡無盡解脫法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a12">
    </a>
    <span style="color:#333399">
     見阿
     <span lang="EN-US">
      <img align="absmiddle" border="0" height="16" src="./1710.files/image001.gif" v:shapes="_x0000_i1026" width="16"/>
      佛品第十二
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁三
     <span lang="EN-US">
      得佛國淨
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】梵語阿
    <span lang="EN-US" style="color:#333399">
     <img align="absmiddle" border="0" height="16" src="./1710.files/image001.gif" v:shapes="_x0000_i1027" width="16"/>
    </span>
    、此無動。種種分別於一切法，而未嘗有動乎一切法之實性，真實契會乎初未嘗動之法性，開顯其無邊妙淨可喜之德相，是謂妙喜世界、無動如來。此品為維摩詰修淨佛國行之結果，得佛國淨。蓋既顯維摩詰為無動佛國之一身補處菩薩，則妙喜世界即為維摩詰佛國。手取阿
    <span lang="EN-US" style="color:#333399">
     <img align="absmiddle" border="0" height="16" src="./1710.files/image001.gif" v:shapes="_x0000_i1028" width="16"/>
    </span>
    佛國。令大眾瞻觀以發願往生，是取佛國以攝化有緣也。而曰『若菩薩欲得如是清淨佛土當學無動如來所行之道』者，蓋維摩詰即是學無動如來所行之道者，是仍歸入維摩詰之所行。且標明取淨佛國以攝有緣之宗旨，非徒哀惠求往生也。此維摩詰經之為教，以寶積明得淨佛國土之妙理，以維摩詰明得淨佛國土之妙行，以阿
    <span lang="EN-US" style="color:#333399">
     <img align="absmiddle" border="0" height="16" src="./1710.files/image001.gif" v:shapes="_x0000_i1039" width="16"/>
    </span>
    佛明得淨佛國土之妙果。理藉行而始顯，果由行之所致。雖理、行、果三教具全，其所重者尤在乎行，此經乃行經也。故結歸於得清淨土如無動佛，獲神通力如維摩詰。神通力者，正指其能取得妙喜國也。理、行、果三，至此皆已完具，故正宗分終乎此品。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊一
     <span lang="EN-US">
      重觀佛身以證初心
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、世尊問維摩詰：『汝欲見如來，為以何等觀如來乎』？維摩詰言：『如自觀身實相，觀佛亦然。我觀如來前際不來，後際不去，今則不住。不觀色，不觀色如，不觀色性；不觀受、想、行、識，不觀識如，不觀識性。非四大起，同於虛空。六入無積，眼、耳、鼻、舌、身、心已過。不在三界，三垢已離，順三脫門。具足三明，與無明等。不一相、不異相；不自相、不他相；非無相、非取相；不此岸、不彼岸、不中流而化眾生。觀於寂滅、亦不永滅。不此、不彼；不以此、不以彼；不可以智知，不可以識識。無晦、無明，無名、無相，無強、無弱，非淨、非穢，不在方、不離方，非有為、非無為，無示、無說。不施、不慳，不戒、不犯，不忍、不恚，不進、不怠，不定、不亂，不智、不愚。不誠、不欺，不來、不去，不出、不入，一切言語道斷。非福田、非不福田，非應供養、非不應供養。非取、非捨，非有相、非無相。同真際，等法性，不可稱，不可量，過諸稱量，非大、非小。非見、非聞、非覺、非知。離眾結縛，等諸智，同眾生。於諸法無分別，一切無失。無濁、無惱，無作、無起、無生、無滅，無畏、無憂、無喜、無厭。無已有、無當有、無今有，不可以一切言說分別顯示。世尊！如來身為若此，作如是觀。以斯觀者，名為正觀；若他觀者，名為邪觀』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】觀亦念也，此即維摩詰經之念佛法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    最初觀身發心，嘗分別觀自身、佛身。此曰『觀身實相、觀佛亦然』，是初心所觀行者，至此究竟證明耳。經謂『初心後心二不別』，正以後心菩薩之所觀者，不離初心。猶文殊師利伸手過百城摩善財頂，令見普賢，顯因該果海、果徹因源也。此文維摩詰之觀佛，正同佛華嚴經善財尋普賢而不得，故雖廣顯真淨佛法而卒無可顯示。下因舍利弗等念其來生之處，佛為說出阿
    <span lang="EN-US" style="color:#333399">
     <img align="absmiddle" border="0" height="16" src="./1710.files/image001.gif" v:shapes="_x0000_i1040" width="16"/>
    </span>
    佛國，取示有緣，攝令生此。猶善財由禮佛獲見普賢，大願導往極樂國也。一負、一正，其致大同。此三卷維摩詰，正不異說七處、九會佛華嚴耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、講義中，特標為淨名之念佛法門。如自觀身實相句：指常、樂、我、淨，無四念處之相可得。前際不來三句：無三世之相可得。不觀色句：無五陰之相可得。不觀色如句：無五陰之體可得。不觀色性句：無五陰生性可得。非四大起四句：謂心空真地。三垢，指煩惱垢、業垢、生死垢言。三脫，指空、無作、無相言──即三解脫。三明，謂天眼明、宿命明、漏盡明。不此岸三句：謂離於世間、出世間，菩薩住也。不施不慳六句：謂離於六度功德、六蔽煩惱也。福田，約有三種：一、敬德福田──以佛法供養，為最貴最上。二、濟苦福田。三、報恩福田。不可以一切言說分別句：見離四句──有無、亦有亦無、非有非無、非非有非非無，遣百非──即是百非之所不能喻者，佛法中名清淨句，皆是不可以言說分別也。總之、此科文字，正合金剛經云：『若見諸相非相，即見如來』。又云：『若以色見我，以音聲求我，是人行邪道，不能見如來』諸說。此雖為淨名對答釋尊之問，詎知早深契入於釋尊之旨耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      取淨佛國以攝有緣
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己一
     <span lang="EN-US">
      舍利弗問答開端
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、舍利弗問維摩詰：『汝於何沒而來生此』？維摩詰言：『汝所得法有沒生乎』？舍利弗言：『無沒生也』。『若諸法無沒生相，云何問言汝於何沒而來生此？於意云何？譬如幻師幻作男女，甯沒生耶』？舍利弗言：『無沒生也』。『汝豈不聞佛說諸法如幻相乎』？答曰：『如是』。『若一切法如幻相者，云何問言汝於何沒而來生此？舍利弗！沒者、為虛誑法、壞敗之相，生者、為虛誑法相續之相。菩薩雖沒、不盡善本，雖生、不長諸惡』。是時、佛告舍利弗：『有國名妙喜，佛號無動，是維摩詰於彼國沒而來生此』。舍利弗言：『未曾有也！世尊！是人乃能捨清淨土而來樂此多怒害處』。維摩詰語舍利弗：『於意云何？日光出時，與冥合乎』？答曰：『不也，日光出時則無眾冥』。維摩詰言：『夫日何故行閻浮提』？答曰：『欲以明照為之除冥』。維摩詰言：『菩薩如是雖生不淨佛土，為化眾生，不與愚闇而共合也，但滅眾生煩惱闇耳』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】夫觀如來及佛國土永寂如空而無可顯，非藉分別自土、他方、彼沒、此生、清淨、怒害之妄想心，則佛不現身土之相。故曰：種種佛國，皆為隨順眾生作饒益事而現。維摩詰雖拂舍利弗之執，阿
    <span lang="EN-US" style="color:#333399">
     <img align="absmiddle" border="0" height="16" src="./1710.files/image001.gif" v:shapes="_x0000_i1041" width="16"/>
    </span>
    佛國卒因之而見也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、本前佛國品中，為饒益眾生而取淨佛國土之意而來。明必先滅分別、妄想、執著三心，次成不可思議解脫，後方得完全成熟淨佛國土之行。汝於何沒而來生此句：是舍利弗由生希有之心，發此問端；實早知淨名為住不可思議解脫菩薩化生。若諸法無沒生相句：見一切法皆涅槃相。在二乘中人，多半執生死、涅槃為二，謂非脫離生死則不能得涅槃。深信涅槃中，本無五陰、十八界、十二入及和合相續之相故。不明佛法究竟涅槃體性空寂，與眾生體性必竟空寂，無二無別。譬如幻師三句：即指幻心妄想分別眾生男女相故。雖生不長諸惡句：謂菩薩證果時，惡染諸法均捨離故。多怒害處：即指瞋怒惱害、五濁惡世也。維摩詰語舍利弗下：正破舍利弗，恐復生淨穢之見。日光出時二句：謂並非日光來至冥處，但日光出時自能無冥耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      維摩訶現取佛國
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是時大眾渴仰，欲見妙喜世界無動如來，及其菩薩、聲聞之眾。佛知一切眾會所念，告維摩詰言：『善男子！為此眾會現妙喜國無動如來、及諸菩薩、聲聞之眾！眾皆欲見』。於是維摩詰心念：吾當不起於座，接妙喜國──鐵圍、山川、溪谷、江河、大海、泉源、須彌諸山，及日、月、星宿，天、龍、鬼、神、梵天等宮，并諸菩薩、聲聞之眾，城邑、聚落、男女、大小，乃至無動如來，及菩提樹、諸妙蓮華、能於十方作佛事者；三道寶階從閻浮提至忉利天，以此寶階諸天來下，悉為禮敬無動如來，聽受經法，閻浮提人亦登其階，上升忉利見彼諸天。妙喜世界成就如是無量功德，上至阿迦尼吒天，下至水際，以右手斷取如陶家輪，入此世界，猶得華鬘示一切眾。作是念已，入於三昧，現神通力，以其右手斷取妙喜世界置於此土。彼得神通菩薩及聲聞眾並於天人，俱發聲言：『唯然，世尊！誰取我去？願見救護』。無動佛言：『非我所為，是維摩詰神力所作』。其餘未得神通者，不覺不知已之所往。妙喜世界雖入此土而不增減，於是世界亦不迫隘，如本無異。爾時、釋迦牟尼佛告諸大眾：『汝等且觀妙喜世界無動如來！其國嚴飾，菩薩行淨，弟子清白』。皆曰：『唯然，已見』。佛言：『若菩薩欲得如是清淨佛土，當學無動如來所行之道』。現此妙喜國時，娑婆世界十四那由他人，發阿耨多羅三藐三菩提心，皆願生於妙喜佛土。釋迦牟尼佛即記之曰：『當生彼國』。時妙喜世界，於此國土所應饒益其事訖已，還復本處，舉眾皆見。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此文凡十：一、大眾欲見，二、如來敕命，其文義皆可知。三、淨名取現。此中事理，見於不思議品。先作觀念，次入禪定，從禪定起神通力，將所觀念者實現。然正定中唯自見之，神通力所現則與眾同觀，此其異也。言斷取者，世界無盡，如映珠網，互攝互入得以成立。將彼世界與諸世界之關係者劃然絕其維紐，取之來此，故曰斷取。四、彼土驚異，五、容通自在，六、令眾共觀，七、勸修淨行，八、發心生彼，九、授記當生，十、還復如本。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】於是維摩詰心念句：顯淨名隨念所作，皆能成就，與凡夫心念僅能自見者不同。此皆能依神通力，令大眾共見。推之諸佛心念中正遍知海，又何莫非由眾生心念而生？并諸菩薩聲聞之眾句：顯香積佛品、眾香國皆是大菩薩，不同此國但無四惡趣（地獄、餓鬼、畜生、阿修羅）而已。阿迦尼吒天、為色究竟天。以右手斷取句：謂方便智斷取。凡世界地輪依水輪居，而風輪又外包水輪，勢必先斷後取。入於三昧句：有三說：一、名定正，謂得諸禪定。二、名正受，謂都無所受。三、名正見，謂不取於相。彼得神通菩薩七句：顯均有天眼通，故皆見三千大千世界。不覺不知已之所往句：正如地球之運行同。此太陽系中之地球，有自轉、公轉，而居於地上之凡夫眾生，皆是不知不覺。當學無動如來所行之道句：無動，謂不退轉，亦即指維摩詰所行不可思議解脫之道也。妙喜世界，如據什師、玄奘法師、智者大師等所釋，則維摩詰為阿
    <span lang="EN-US" style="color:#333399">
     <img align="absmiddle" border="0" height="16" src="./1710.files/image001.gif" v:shapes="_x0000_i1042" width="16"/>
    </span>
    佛國一生補處之菩薩，則維摩詰即是彼土承繼之主。所云無動如來，當是妙喜世界現在之主，亦可即屬淨名實報莊嚴之主也。還復本處四字：顯返本還原，仍入常寂光土耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三
     <span lang="EN-US">
      結成經宗以歎人法
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告舍利弗：『汝見此妙喜世界及無動佛不』？『唯然，已見。世尊！願使一切眾生得清淨土如無動佛，獲神通力如維摩詰。世尊！我等快得善利，得見是人親近供養。其諸眾生，若今現在、若佛滅後，聞此經者，亦善得利，況復聞已信解、受持、讀誦、解脫、如法修行！若有手得是經典者，便為已得法寶之藏。若有讀誦、解釋其義、如說修行，則為諸佛之所護念。其有供養如是人者，當知則為供養於佛。其有書持此經卷者，當知其室即有如來。若聞是經能隨喜者，斯人則為趣一切智。若能信解此經乃至一四句偈、為他說者，當知此人即是受阿耨多羅三藐三菩提記』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】得清淨土如無動佛，獲神通力如維摩詰，是結成經宗也。我等快得善利，得見是人親近供養，是歎人也。下皆稱歎此經法者：一、聞此經得善利益。二、受持此經得法寶藏益。三、讀誦、解釋、如說修行，得諸佛所護念益，四、供養、讀誦、解釋、如說修行此經者，得良福田益。五、書持此經者，得佛同居益。六、隨喜是經者，得趣向佛慧益。七、信解、為他人說此經者，得受佛菩提記益。有此七益，無間今後。故吾等大眾今日能聞聽、信解、受持、讀誦、解說、修行是經法者，皆應生大慶幸，切勿懷疑甚至毀謗，如過寶山空無所獲，反因以喪身失心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、得清淨土如無動佛句，謂須得淨佛國土。獲神通力如維摩詰句：謂須修淨佛國土之行。是人、指維摩詰言。法寶之藏，謂諸佛功德、菩薩功行。解釋、即解義。佛法有信、解、行、證四義，必依漸次，謂信乃能解，由解乃能行，由行乃能證。修行二字，即行義。但解與行本相應者，無能行之解，亦無能解之行也。受持，謂一齊照管，不令散失。但受有自性受、及境界受之二。讀誦，謂對本不對本，念念現前──對本為讀，不對本為誦。隨喜，即隨順得入、登歡喜地也。總之、觀行成就，初念覺心便強有力，直與佛究竟覺心法流相接，不止乾慧。（悟而不修者，名為乾慧地，詳楞嚴經）。永不退轉者：非復不定聚──一切生滅虛妄之法，如幻非實有，皆為不定聚──而成決定聚矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    尚有應說明者：凡聽講諸大乘經典不生信解者，約有三種。云何為三？一者、毀謗：在毀謗者，必先知有此佛法而後加以毀謗，是早已種得此佛法善根於彼毀謗者之心中。二者、漠不經心：在漠不經心者，雖所聞佛法未能入彼意識中，而已由彼耳識、眼識、深納之於八識田中，下此佛法種子。三者、懷疑：在懷疑者，實較前二尤為難得，必先種佛法入彼意識，乃有思量擬議、計較考慮之可言，種根已深。如上所說，暫時雖似不能發起信心，已獲聞法之益。倘經多次遭遇，終必開解。金剛云：『如來善護念咐囑諸菩薩』，當亦善護持攝受諸凡夫五逆眾生耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a13">
    </a>
    <span style="color:#333399">
     法供養品第十三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲三
     <span lang="EN-US">
      經益分
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙一
     <span lang="EN-US">
      法供養品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】法供養者，猶世間之孝道，以能養志為上，色養次之。佛以弘通正法、覺救含靈為大悲願，故能體行佛之此心，紹隆三寶，護持眾生，則於第一孝順於佛，報酬佛恩。故曰：諸供養中法供養為最也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品、稱法供養者，謂以法供養於佛也。供養，義同布施。布施，本不專指施捨財物言。故布施中，又分財施，法施，無謂施。今此供養亦然，故有法供養。換言之，即是供養法。惟平等相行，則曰布施；以下奉上，則約供養，其義又稍有區別耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙一
     <span lang="EN-US">
      天帝稱揚給護
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、釋提桓因於大眾中白佛言：『世尊！我雖從佛及文殊師利聞百千經，未嘗聞此不可思議自在神通，決定實相經典。如我解佛所說義趣，若有眾生聞此經法，信解、受持、讀誦之者，必得是法不疑，何況如說修行！斯人則為閉眾惡趣，開諸善門，常為諸佛之所護念，降伏外學，摧滅魔怨，修治菩提，安處道場，履踐如來所行之跡。世尊！若有受持、護誦、如說修行者，我當與諸眷屬供養給事，所在聚落、城邑、山林、曠野、有是經處，我亦與諸眷屬聽受法故共到其所。其未信者當令生信，其已信者當為作護』。佛言：『善哉！善哉！天帝！如汝所說，吾助爾喜。此經廣說過去、未來、現在諸佛不可思議阿耨多羅三藐三菩提，是故天帝！若善男子、善女人，受持、讀誦、供養是經者，則為供養去、來、今佛。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】信解、受持、讀誦之者，何為即得成就諸功德乎？以必得是經所說不可思議自在神通之決定實相法門故也。是故有能如說修行，即為閉眾惡趣、開諸善門等等，而為天地所給事供養、聽受擁護也。此經所說理、行、果三，乃為去、來、今佛成道之本，故供養是經者即為供養去、來、今佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、梵語釋提桓因。乃三十三天主名。決定實相經典句：謂菩提煩惱諸法，皆為決定實相。斯人則為閉眾惡趣二句：謂解脫生死煩惱二苦，成熟菩提涅槃之樂。更推諸度他，不僅自度，勿自負於焦芽敗種之倫，故曰履踐如來所行之跡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      世尊比校加德
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      『天帝！正使三千大千世界如來滿中，譬如甘蔗、竹、葦、稻、麻、叢林。若有善男子、善女人，或以一劫或減一劫，恭敬尊重，讚歎供養，奉諸所安。至諸佛滅後，以一一全身舍利起七寶塔，縱廣一四天下，高至梵天，表剎莊嚴。以一切華、香、纓珞、幢、旛、妓樂，微妙第一，若一劫若減一劫而供養之。天帝！於意云何？其人植福甯為多不？釋提桓因言：『甚多，世尊！彼之福德，若以百千億劫，說不能盡』。佛告天帝：『當知是善男子、善女人，聞是不可思議解脫經典，信解、受持、讀誦、修行，福多於彼。所以者何？諸佛菩提皆從此生，菩提之相不可限量，以是因緣福不可量。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】三千大千世界則大，如來則勝，譬如甘庶、竹、葦、稻、麻、叢林則多。於此大而且勝、勝而且多之真福田，奉事孝敬無不周至，慎終追遠無不完美，其修福者誠大。然有限量，則無論大至何程度，終非圓滿。由是不可思議經法，稱法界量，契苦提本，乃能將一一福相會同真如相無有涯際。故受持此經者，其福不可量也。然此非教人不廣修供養等福，正以悟入此經者乃可修福耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、如來滿中句：謂充滿大千界無非佛也。如來為勝義，滿中為大義，譬如甘庶、竹、葦二句：為多義，合顯大、多、勝義也。恭敬尊重二句：顯三業清
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨義也。舍利，此言堅固子，據載：佛滅度後，自起真如三昧之火，化脫金身時所遺──相傳此子極細而堅，不能破壞，其影像之大小不一，光明之顯現不同，皆本佛力，致無定限。可作起嚴飾七級之塔，照耀奪目，金光逼人──，多用作七級浮屠。阿羅漢三重，菩薩多五重，惟佛七級。諸佛菩提二句：謂實相本為迷悟所依，而佛果法身功德，亦必生於實相。福不可量句：謂福本非福德性，惟見福德無故，乃見實性，是乃能化有量為無量也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙三
     <span lang="EN-US">
      自說護法本事
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告天帝：『過去無量阿僧祇劫，時世有佛，號曰藥王如來，應供、正遍知、明行足、善逝、世間解、無上士、調御丈夫、天人師、佛、世尊。世界曰大莊嚴，劫曰莊嚴，佛壽二十小劫。其聲聞僧三十六億那由他，菩薩僧有十二億。天帝！是時有轉輪聖王名曰寶蓋，七寶具足，王四天下。王有千子，端正勇健，能伏怨敵。爾時、寶蓋與其眷屬，供養藥王如來，施諸所安，至滿五劫。過五劫已，告其千子：『汝等亦當如我以深心供養於佛』。於是千子受父王命，供養藥王如來，復滿五劫，一切施安。其王一子名曰月蓋，獨坐思惟，甯有供養殊過此者？以佛神力，空中有天曰：『善男子！法之供養勝諸供養』。即問：『何謂法之供養』？天曰：『汝可往問藥王如來，當廣為汝說法之供養』。即時月蓋王子，行詣藥王如來，稽首佛足，卻住一面。白佛言：『世尊！諸供養中法供養勝，云何名為法之供養』？佛言：『善男子！法供養者，諸佛所說深經──一切世間難信難受，微妙難見，清淨無染，非但分別思惟之所能得，菩薩法藏所攝。陀羅尼印印之，至不退轉，成就六度，善分別義，順菩提法，眾經之上。入大慈悲，離眾魔事及諸邪見，順因緣法，無我、無人、無眾生、無壽命、空、無相、無作、無起。能令眾生坐於道場而轉法輪，諸天、龍、神、乾闥婆等所共歎譽。能令眾生入佛法藏，攝諸賢聖一切智慧，說眾菩薩所行之道。依於諸法實相之義，明宣無常、苦、空、無我、寂滅之法，能救一切毀禁眾生。諸魔、外道及貪著者，能使怖畏，諸佛賢聖所共稱歎。背生死苦，示涅槃樂，十方三世諸佛所說。若聞如是等經，信解、受持、讀誦，以方便力為諸眾生分別、解說、顯示、分明，守護法故，是名法之供養。又於諸法如說修行，隨順十二因緣離諸邪見，得無生忍。決定無我、無有眾生，而於因緣果報無違無諍，離諸我所，依於義不依語，依於智不依識，依了義經不依不了義經，依於法不依人。隨順法相，無所入，無所歸。無明畢竟滅故，諸行亦畢竟滅；乃至生畢竟滅故，老死亦畢竟滅。作如是觀，十二因緣無有盡相，不復起相，是名最上法之供養』』。佛告天帝：『王子月蓋從藥王佛聞如是法，得柔順忍，即解寶衣嚴身之具以供養佛。白佛言：『世尊！如來滅後，我當行法供養，守護正法。願以威神加哀建立，令我得降伏魔怨，修菩薩行』。佛知其深心所念而記之曰：『汝於末後守護法城』。天帝！時王子月蓋見法清淨，聞佛授記，以信出家，修習善法。精進不久，得五神通，具菩薩道，得陀羅尼，無斷辯才。於佛滅後，以其所得神通、總持、辯才之力，滿十小劫，藥王如來所轉法輪隨而分布。月蓋比丘以守護法、勤行精進，即於此身化百萬億人於阿耨多羅三藐三菩提立不退轉，十四那由他人深發聲聞、辟支佛心，無量眾生得生天上。天帝！時王寶蓋，豈異人乎？今現得佛，號寶焰如來。其王千子，即賢劫中千佛是也。從迦羅鳩孫馱為始得佛，最後如來號曰樓至。月蓋比丘，則我身是』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】藥王如來所說法之供養，分為二種：一者、弘宣佛法，二者、如說修行。月蓋比丘即能興此二種法供養者，舉是以證。其能傳說此經，依經修持，必得經中妙法，成佛菩提，信矣！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、為釋尊自述過去本身之事，所謂現身說法也。無量阿僧祇，謂阿僧祇為十大數中之一。曰無數，合兩無數成一無量。藥王如來，謂治眾生病根，為大醫王義。應供，謂受人天供養義。正遍知，謂了知圓明周遍義。明行足，謂福智共足義。善逝，謂得吉祥義。世間解，謂能知一切世間、十方、三世諸事義。無上士，謂無能超越義。調御丈夫，謂能調伏六道眾生，及小乘菩薩心行義。天人師，謂接引天人大導師義。佛，謂覺義。世尊，謂三世間──有情世間、器世間、正覺世間──所共尊仰義。總之、佛法無邊，佛號亦無邊。仁者見之謂之仁，智者見之謂之智矣。王有千子句：在當時，釋尊為千子中之一人也。名曰月蓋：自出前名也。至滿五劫句：謂供養人壽命亦長。寧有供養殊過此者句：謂自念非世間所有。空中有天曰四句：使有為福德化為無為福德。諸佛所說深經下，自闡前經教也。菩薩法藏所攝二句：顯非人天二乘所攝。惟在善自契會，以心悟總持──即陀羅尼──印之。又於諸法如說修行下，自明前經理也。十二因緣，謂無明緣行。行緣識，識緣名色，名色緣六入，六入緣觸，觸緣受，受緣愛，愛緣取，取緣有，有緣生，生緣老死。即由煩惱──無明、造作諸業──行，此二支為過去所作之因也。起妄念初託母胎為識，從託胎後生諸根形曰名色，於胎中成六根，為六入，出胎後六根對六塵名觸，領納世間好惡等事曰受：此五支，為現在所受之果也。貪染五欲等事名愛，於諸憶念生取著心名取，作有漏之因，招未來之果──有；此三支，為現在所作之因也。受未來五蘊之身曰生，未來之身，既勞而老死；此二支，為來世當受之果也。又名十二緣起，簡稱十二緣，又名十二有支。隨順十二因緣四句：謂凡貪、瞋、癡皆生於愛，因愛有取而成無明種子，便發業果。倘能正觀十二因緣中，屬現在因之愛與取二行，內不愛戀，外不取境，自能捨離一切有無、斷常二邊邪見，而直入於中道觀。依於義下十五句：謂當依真智分別，不當依妄想分別。無有盡相二句：見畢竟寂滅，即一真空法界，故不盡不起。佛告天帝下，正自說前護法也。如來滅後三句：顯佛在世時，本如說自心修行；佛滅度後，尤當弘法，使大眾奉行。守護法城句：自述前受記也。蓋謂以真如三昧守護佛道正法之城，且能使人人信解、受持、讀誦佛經，即為真能守護佛法，非必謂置法而守藏也。時王子月蓋下，自述前出家也。以其所得神通、總持、辯才之力句下，自述前度生也。時王寶蓋下，自述前眷屬也。賢劫，為現在劫名。此劫中，釋迦牟尼為第四佛，迦羅鳩孫馱為第一佛名。一大劫中有二十小劫，皆有成、住、壞、空四相。成、壞、空三劫中，皆無人類。過去劫亦名莊嚴劫。月蓋比丘則我身是二句，自述前身也。佛本具足三明、六通，舉揭過去生中本身實事，歷歷說明，不過弘宣佛說如實修行，便起佛種性、究竟成佛之本旨。藉以開示、接引無邊無數眾生，證知我輩凡夫亦當自勉，疾起直追，勇猛精進；視三界難安，如同火宅，一息不來，便為隔世，生死事大，如救頭然，彼岸非遙，頃刻便到，蓮花骨肉，自結宗盟，決不唐捐之意。諸君讀至此處，安能不感激涕零，圖報佛恩也哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙四
     <span lang="EN-US">
      結成法供養義
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      『如是、天帝！當知此要。以法供養，於諸供養為上、為最、第一無比。是故天帝！當以法之供養於佛』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】如文可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a14">
    </a>
    <span style="color:#333399">
     囑累品第十四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二
     <span lang="EN-US">
      囑累品
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】釋尊以此經法功德，乃為無量億劫修集，能令南閻浮提一切眾生，由是悟入佛之知見，故舉以付囑之慈氏。累其廣宣流布於此人間，及如何信解修行之方法。慈氏次釋尊當成佛，正猶大富長者以其財產及其事業，囑累於宗子也。次又囑累阿難，令之記持結集，故名囑累。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此品、釋迦佛以三阿僧祇所修之不可思議神聖功德之法，專咐囑於彌勒菩薩，以累其弘通流布也。其所以專囑累彌勒者，以彌勒次釋迦佛遺化之後，當即來此世界成佛故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙一
     <span lang="EN-US">
      釋尊囑言
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於是佛告彌勒菩薩言：『彌勒！我今以是無量億阿僧祇劫，所集阿耨多羅三藐三菩提法，付囑於汝。如是輩經，於佛滅後末世之中，汝等當以神力廣宣流布於閻浮提，無令斷絕。所以者何？未來世中，當有善男子、善女人及天、龍、鬼、神、乾闥婆、羅剎等，發阿耨多羅三藐三菩提心，樂於大法。若使不聞如是等經，則失善利。如此輩人聞是等經，必多信樂，發希有心，當以頂受，隨諸眾生所應得利而為廣說。彌勒當知！菩薩有二相，何謂為二？一者、好於雜句文飾之事，二者、不畏深義如實能入。若好雜句文事飾者，當知是為新學菩薩。若於如是無染無著甚深經典無有恐畏，能入其中，聞已心淨，受持、讀誦、如說修行，當知是為久修道行。彌勒！復有二法名新學者，不能決定於甚深法。何等為二？一者、所未聞深經，聞之驚怖生疑，不能隨順，毀謗不信，而作是言：我初不聞，從何所來！二者、若有護持解說如是深經者，不肯親近供養恭敬，或時於中說其過惡。有此二法，當知是新學菩薩，為自毀傷，不能於深法中調伏其心。彌勒！復有二法，菩薩雖信解深法，猶自毀傷而不能得無生法忍。何等為二？一者、輕慢新學菩薩而不教誨，二者、雖信解深法而取相分別。是為二法』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此閻浮提濁惡世中，猶如淤泥，能生蓮華；聞此大乘經法，即成清淨佛種。有樂大乘法者，若不聞如是等經法，則不能發佛菩提心而成善利。故廣宣流布，隨所應得而為廣說。依此可見佛說此經之意，正是令濁世中眾人起發大菩提心，紹隆佛種，不祇是當時斥小、彈偏也，此中所說菩薩三種二相，有三種新學菩薩相。第五種以所曾學、輕慢新學者不令聞解深義。第六種取相分別而執著成病，知見自高，橫生法礙。此皆雖遭遇此大乘法寶，不獲善利，反因之而墮大地獄者也。唯第二種若於如是無染無著甚深經典無有恐畏，若入其中聞已心淨，護持解說、如說修行，斯成善利。亦以見其夙殖德本、久修善根，故能信受於此。反是者、皆根行淺薄，福慧微劣，猶盲人無所堪受日月光明之益耳。於此釋尊親口囑言，遇斯經者，應自迴心體察以自研磨。學彌勒之遠離斯惡，信奉宣揚，斯乃為不辜釋尊大悲深恩也。有好心向佛法之人，於此當深覺悟，勿以世間惡濁狹劣之見，迷自誤他，切要切要！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、廣宜流布於閻浮提句：因此閻浮提人，功德與過失均不可限量。他洲人多清淨不能發心，故專說閻浮提也。名新學者句：就聞位說；其實一念迴光，便同本德，故不可輕慢視之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      慈氏承旨
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      彌勒菩薩聞說是已，白佛言：『世尊！未曾有也，如佛所說，我當遠離如斯之惡，奉持如來無數阿僧祇劫所集阿耨多羅三藐三菩提法。若未來世，善男子、善女人求大乘者，當令手得如是等經；與其念力，使受持、讀誦、為他廣說。世尊！若後末世有能受持、讀誦、為他說者，當知是彌勒神力之所建立』。佛言：『善哉！善哉！彌勒！如汝所說，佛助爾喜』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】如文可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、知是彌勒神力之所建立句：慈氏直下承當，謂當來成佛時，能如釋迦之慈悲攝受，加被於一切眾生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙三
     <span lang="EN-US">
      菩薩弘布
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於是一切菩薩合掌白佛：『我等亦於如來滅後，十方國土廣宣流布阿耨多羅三藐三菩提法，復當開導諸說法者，令得是經』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙四
     <span lang="EN-US">
      天王護持
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時、四天王白佛言：『世尊！在在處處、城邑、聚落、山林、曠野，有是經卷，讀誦、解說者，我當率諸官屬，為聽法故往詣其所，擁護其人。面百由旬，令無伺求得其便者』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、諸官屬，指天王所部屬之八部天神、地祇等。百由旬，約華里，在三千里外。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙五
     <span lang="EN-US">
      別結經名
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是時、佛告阿難：『受持是經，廣宣流布』！阿難言：『唯！我已受持要者。世尊！當何名斯經』？佛言：『阿難！是經名為維摩詰所說，亦名不可思議解脫法門，如是受持』。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此獨告阿難者，以阿難為將來結集經典之人故也。而阿難請問經名者，亦正以將來結集時可安名耳，此為別結此一經者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、於講義外有應說者：如佛言阿難，是經名為維摩詰所說二句：顯非是佛所說者，以明各有因緣，釋尊不掠維摩詰之美也。亦名不可思議解脫法門二句：顯維摩詰既能說是不可思議解脫法門，經我印可，汝等不應以非佛所說而不受持，亦應如法受持也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙六
     <span lang="EN-US">
      通結信奉
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛說是經已，長者維摩詰、文殊師利、舍利弗、阿難等，及諸天、人、阿修羅一切大眾，聞佛所說，皆大歡喜，信受奉行。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】此為各經終結處之通式，亦等於經前之通序。以見當時有此大眾共同聞說歡喜、信受奉行，足堪傳信來葉，垂之無窮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【紀】此章、與前通序分中六種成就，文字上只少時與處二者。其實、時猶是時，處猶是處，更推知主猶是主，眾猶是眾，聞猶是聞。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無離於文言，說有解脫相。願以此紀聞，迴向真如海。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a15">
    </a>
    <span style="color:#333399">
     貫攝
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【釋】上來釋維摩詰所說不可思議解脫經竟，茲更條貫全經義例於下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、經分別　按佛經有理經、行經、果經之別。通而言之，每經各有理、行、果經三分。即如此經，第一佛國品是理經，從第二方便品以至第十一菩薩行品是行經，見阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1030" width="16"/>
     佛品、法供養品及囑累品是果經。理經、乃說之為教本者也，行經、乃示之於實踐者也，果經、乃證顯而成就圓滿者也。大小諸乘各得有理、行、果三經。從其偏勝主重之點而特別之，於大乘諸經中，如摩訶般若、解深密、楞伽等經，是理經也。如妙法蓮華、佛地、分別佛功德、小阿彌陀等經，是果經也。若佛華嚴──亦得是果經──大佛頂首楞嚴等經，是行經也。果經於立願行為最有力，理經於開信解為最有力，行經則以轉理成事、從因致果為最有力。此經蓋與佛華嚴等同類。乃行經也。從其特點而更別之，則此經乃行經中專從化他以修取淨佛國土者也。斯義於經文中，已處處顯示之。但就佛於此經所標題目觀之，便可知矣。此經佛國品，佛因寶積之問說淨佛國行，果上所指佛國乃是東方無動如來妙喜世界。乃既不名佛說寶積所問淨佛國土行經，亦復不名佛說無動佛妙喜世界功德經，而就實行修取淨佛國之維摩詰及其所現不思議事立名，則此經主要之特點，固不得不謂其在行，尤不得不謂其在於化他修取淨佛國之行也。將欲稟修淨佛國行，須先有理教以成其信解，故有佛國一品。推此理教之所由起，故有序分。既稟理教，當現觀乎惡濁眾生世間而求淨善佛國之果，以確立無上正遍覺知之意志，此方便一品之所由來也。既立無上正遍覺知之志，當先發明本真如性，已蕩凡情，應空聖解，一法不得，乃證法性，故有弟子、菩薩二品。既證真如法性，乃見恆沙眾生煩惱體本空寂，恆沙佛法功德性自圓成，轉成佛國依正、主伴不二之事，遂有室中六品。上求行滿，自利功圓，則當下化而廣利他，故既同歸佛地，盡而不盡，寄之世界無邊、眾生無盡，乃有菩薩行品。窮未來際行菩薩道，自覺覺他，覺行圓滿，本修淨佛國因，當證淨佛國果，取淨佛國饒益眾生，故有見阿
     <img align="absmiddle" border="0" height="16" src="./1710.files/image001.gif" v:shapes="_x0000_i1043" width="16"/>
     佛國品。至此、理顯行成，行成果滿，唯是一乘佛國因果不可思議解脫之法，實為諸佛圓滿菩提成就眾生之本。勸發能信解、受持、讀誦、講說者，則為供養盡十方三世際一切如來；且顯此經修取淨佛國之法，須補處菩薩乃能擔荷，故殿以法供養、囑累二品。此經十四品皆淨佛國行，大章如是。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、時分別　有世俗時，有勝義時。從世俗時觀之：釋尊說法四十九年，此經說在何時，殊難定說。要之、當已經說法一二十年後乃說耳。就此經文察之，蓋非一時之說。寶積獻蓋，佛說取淨佛國之行，此為一時。維摩詰彈訶諸弟子及諸菩薩，此所歷時應有先後，行布非一，又為一時。維摩詰示疾至結成此經，唯在一日之間，又為一時。從勝義時言之：真勝義時，一時即一切時，一切時即一時，窮三世際，三世性如。就佛教義分別言之：則分有時、空時、及中道時，就本經分別之：佛國品及方便品為有時，弟子品及菩薩品為空時，文殊師利問疾品以去皆為中道時。就諸經分別之：小乘諸經屬於有時，般若諸經屬於空時，此經與佛華嚴、妙法蓮華諸經，皆屬中道時也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、處分別　佛華嚴經以七處、九會貫攝乎全經，此經則有二處、六會。何謂二處？一者、菴羅樹園，二者、維摩詰舍。此之二處，二各有二。菴羅樹園二者：一者、原來世間相之菴羅樹園，佛國品、弟子品、菩薩品之說處是也。二者、廣博嚴淨相之菴羅樹園，菩薩行品、見阿
    <span lang="EN-US">
     <img align="absmiddle" border="0" height="16" src="./1710.files/image001.gif" v:shapes="_x0000_i1044" width="16"/>
     佛品、法供養品、囑累品之說處是也。維摩詰舍二者：一者、示居塵俗相之維摩詰舍，方便品之說處是也。二者、空諸所有相之維摩詰舍，文殊師利問疾品、不思議品、觀眾生品、佛道品、入不二法門品、香積佛品之說處是也。此依其說法之處以言之，要不出於毗耶離之界也。從其所說之處言之：弟子品、菩薩品、諸弟子菩薩遇維摩詰處，雖不離於人世，固已不專在於菴羅園及維摩詰舍二處。如云：若在梵天梵天中尊，著在帝釋帝釋中尊，則不限人間而亦及於天上矣。經中屢說三千大千世界，則遍於三千大千世界矣。如說東方須彌相世界，及屢說十方諸佛世界，則遍於盡虛空界矣。更就所現言之：初於寶蓋中現三千大千世界，其次佛以足指按地亦現三千大千世界，又如維摩詰現過四十二恆沙佛土眾香世界，手取阿
     <img align="absmiddle" border="0" height="16" src="./1710.files/image001.gif" v:shapes="_x0000_i1045" width="16"/>
     佛國，則亦遍於十方諸世界也。故就所說所現之處以言，則有處而無處。以廣大無邊故，十方佛國永寂如空，於不二境現諸淨土，隨其心淨則佛土淨，過十方界唯是一心，則不動毗耶離城而圓遍十方法界，謂之不可思議之處。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、會分別　主伴會集現通說法，謂之曰會。上云二處六會，會固依處，抑亦依時。時處既明，可得論會。初、佛國品為第一會；二、方便品為第二會；弟子、菩薩二品合為一會；文殊師利問疾品至香積佛品，共五品半合為一會；眾香菩薩來維摩詰室並加入人天之眾，又為一會；同到菴羅樹園後之四品，又為一會。就會之所集處言之，祇在毗耶離。就會眾本處言，既有梵、釋，則遍大千；既有眾香世界菩薩，則遍十方諸佛國土。就會之所集時言之：佛國品時，維摩詰示疾時，兩皆一日間事；弟子品、菩薩品，雖經歷非一時，中間亦一二十年耳。就會之人法言：則通於過、現、未三世。若夫當念而通十世，當處而遍十方，則維摩詰法會，橫遍豎窮，大方之內皆充塞，盡未來際無間歇。雖吾人流轉五趣、三界中，未嘗不在維摩詰之法會。觸處相逢，皆見菴羅樹園、維摩詰舍法會，儼然未散。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五、藏分別　佛法向分為經、律、論三藏。然有種種分別，茲出其例，配屬本經於下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─經………如本經等大乘經
   </p>
   <p class="MsoPlainText" style="text-indent:24.0pt;">
    <span>
    </span>
    ┌菩薩─┼─律………如梵網戒本等
   </p>
   <p class="MsoPlainText" style="text-indent:24.0pt;">
    <span>
    </span>
    │      └─論………如瑜伽師地論等
   </p>
   <p class="MsoPlainText" style="text-indent:24.0pt;">
    六　藏─┤
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span>
    </span>
    │      ┌─經………如長阿含等小乘經
   </p>
   <p class="MsoPlainText" style="text-indent:24.0pt;">
    <span>
    </span>
    └聲聞─┼─律………如四分律等
   </p>
   <p class="MsoPlainText" style="text-indent:24.0pt;">
    <span>
    </span>
    └─論………如俱舍論等
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌經……………如本經等大小乘顯教諸經
   </p>
   <p class="MsoPlainText" style="text-indent:24.0pt;">
    <span>
    </span>
    │律……………如大小乘諸戒律
   </p>
   <p class="MsoPlainText" style="text-indent:24.0pt;">
    <span>
    </span>
    五　藏─┤論……………如大小乘諸論
   </p>
   <p class="MsoPlainText" style="text-indent:24.0pt;">
    <span>
    </span>
    │密……………如諸陀羅尼經及諸儀軌
   </p>
   <p class="MsoPlainText" style="text-indent:24.0pt;">
    <span>
    </span>
    └雜……………如翻譯名義、教乘法數、法苑珠林、高僧傳等
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌經藏…………如本經等大小乘顯密諸經
   </p>
   <p class="MsoPlainText" style="text-indent:24.0pt;">
    <span>
    </span>
    四　藏─┤律藏…………諸大小乘律
   </p>
   <p class="MsoPlainText" style="text-indent:24.0pt;">
    <span>
    </span>
    │論藏…………諸大小乘論
   </p>
   <p class="MsoPlainText" style="text-indent:24.0pt;">
    <span>
    </span>
    └雜藏…………同上
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌素怛纜………經………定………本經屬此
   </p>
   <p class="MsoPlainText" style="text-indent:24.0pt;">
    <span>
    </span>
    三　藏─┤毗奈耶………律………戒
   </p>
   <p class="MsoPlainText" style="text-indent:24.0pt;">
    <span>
    </span>
    └阿毗達磨……論………慧
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌菩薩藏………本經屬此
   </p>
   <p class="MsoPlainText" style="text-indent:24.0pt;">
    <span>
    </span>
    二　藏─┤
   </p>
   <p class="MsoPlainText" style="text-indent:24.0pt;">
    <span>
    </span>
    └聲聞藏
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    一藏………佛法藏
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此皆依世俗諦有分別耳，從勝義論，唯一佛法藏，無二無二分。謂之如來功德藏而無如來功德相可得，謂之自性清淨藏而無自性清淨相可得，謂之三德涅槃藏而無三德涅槃相可得，謂之一真法界藏而無一真法界相可得，是之謂維摩詰所說不可思議解脫經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六、教分別　古來種種分判言教，今大別之為三：一、世間教，即人天教。二、出世教，即三乘教。三、世出世間教，即是佛教，此經唯屬佛教。第今不依是以分別乎教。諸經論中常言三藏、十二分教，或略之為九分，或言小乘教唯九分，大乘有十二分。此不盡然，通大小故，然要以十二分為正。今分別本經之十二分教如下：──
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─修多羅………法本……對淨名言佛國品正宗為法本、對後人
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    言法本即全經也
   </p>
   <p class="MsoPlainText" style="text-indent:24.0pt;">
    除因├─祇夜…………重頌……本經無
   </p>
   <p class="MsoPlainText" style="text-indent:24.0pt;">
    大乘
    <span>
    </span>
    緣譬├─和伽羅那……授記……授成佛記、僅淨名問慈氏言及授當生
   </p>
   <p class="MsoPlainText" style="text-indent:24.0pt;">
    <span>
    </span>
    │                      淨土記、如見阿
    <img align="absmiddle" border="0" height="16" src="./1710.files/image001.gif" v:shapes="_x0000_i1046" width="16"/>
    佛品有之
   </p>
   <p class="MsoPlainText" style="text-indent:24.0pt;">
    九部
    <span>
    </span>
    喻論├─伽陀…………孤頌……如佛國品及佛道品之偈是也
   </p>
   <p class="MsoPlainText" style="text-indent:24.0pt;">
    <span>
    </span>
    議三├─優陀那………自說……此經佛告舍利弗問維摩詰疾、諸弟子
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    等所述淨名之言、皆無問而自說
   </p>
   <p class="MsoPlainText" style="text-indent:24.0pt;">
    <span>
    </span>
    ├─尼陀那………因緣……此經如諸弟子菩薩有曾受訶因緣不去
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    問疾是也
   </p>
   <p class="MsoPlainText" style="text-indent:24.0pt;">
    十二分教─┼─阿波陀那……譬喻……此經散見各品、如夢幻泡等喻、若日
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    月豈不淨也等
   </p>
   <p class="MsoPlainText" style="text-indent:24.0pt;">
    <span>
    </span>
    ├─伊帝目多伽…本事……指佛說他人夙生事、此經如說維摩詰
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    由妙喜世界來生此等
   </p>
   <p class="MsoPlainText" style="text-indent:24.0pt;">
    小乘
    <span>
    </span>
    除方├─闍陀那………本生……指佛說自己夙生事、此經如法供養品
   </p>
   <p class="MsoPlainText" style="text-indent:24.0pt;">
    <span>
    </span>
    廣授│                      
    佛說月蓋王子是
   </p>
   <p class="MsoPlainText" style="text-indent:24.0pt;">
    <span>
    </span>
    ├─毗佛略………方廣……指文義豐富名理深閎也、本經當全屬
   </p>
   <p class="MsoPlainText" style="text-indent:24.0pt;">
    九部
    <span>
    </span>
    記自│             
             此
   </p>
   <p class="MsoPlainText" style="text-indent:24.0pt;">
    <span>
    </span>
    說三├─阿浮陀達磨…未有……本經從佛合蓋現土、法會眾屢歎未曾
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    有、皆屬乎此
   </p>
   <p class="MsoPlainText" style="text-indent:24.0pt;">
    <span>
    </span>
    └─優波提舍……論議……本經若文殊師利與維摩詰之問答、即
   </p>
   <p class="MsoPlainText" style="text-indent:24.0pt;">
    <span>
    </span>
    為論議
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此之十二分教，猶文章體例也。有單就文字名句之異而為區別者，如云有韻文、無韻文、駢文、散文者是。此中法本、重頌、孤起頌三，是也。其餘皆就文義以為之區別者，今不事詳論焉。要之、從一佛教而起分別，分別之極還一佛教，統不離乎佛教是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七、乘分別　乘者、指能用此道法，運載有情至於所願至地而後。然則從因致果，皆得言乘。雖行十惡、五逆至於地獄，亦得謂之地獄乘也。然至於三惡趣，非有情之所願。從其所願者以言之，分別如下：──
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─人
   </p>
   <p class="MsoPlainText" style="text-indent:24.0pt;">
    <span>
    </span>
    ├─天
   </p>
   <p class="MsoPlainText" style="text-indent:24.0pt;">
    <span>
    </span>
    五　乘─┼─聲聞
   </p>
   <p class="MsoPlainText" style="text-indent:24.0pt;">
    <span>
    </span>
    ├─緣覺
   </p>
   <p class="MsoPlainText" style="text-indent:24.0pt;">
    <span>
    </span>
    └─菩薩………本經正屬乎此、亦得旁通前之四種、遍為世出世間
   </p>
   <p class="MsoPlainText" style="text-indent:24.0pt;">
    <span>
    </span>
    諸善因果
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─聲聞
   </p>
   <p class="MsoPlainText" style="text-indent:24.0pt;">
    <span>
    </span>
    ├─緣覺
   </p>
   <p class="MsoPlainText" style="text-indent:24.0pt;">
    <span>
    </span>
    四  乘─┼─菩薩………此開菩薩乘因果為二、地前為菩薩乘、此上為佛乘
   </p>
   <p class="MsoPlainText" style="text-indent:24.0pt;">
    <span>
    </span>
    │            
    、本經正屬此二
   </p>
   <p class="MsoPlainText" style="text-indent:24.0pt;">
    <span>
    </span>
    └─佛
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─聲聞乘
   </p>
   <p class="MsoPlainText" style="text-indent:24.0pt;">
    <span>
    </span>
    三  乘─┼─緣覺乘
   </p>
   <p class="MsoPlainText" style="text-indent:24.0pt;">
    <span>
    </span>
    └─菩薩乘………本經屬此可知
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌─大乘……本經屬之
   </p>
   <p class="MsoPlainText" style="text-indent:24.0pt;">
    <span>
    </span>
    二  乘─┤
   </p>
   <p class="MsoPlainText" style="text-indent:24.0pt;">
    <span>
    </span>
    └─小乘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    一　乘……  佛乘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    於一佛乘，開說為三、為五、乃至為無量無數之乘，而是三乘、五乘、乃至無量無數之乘，必竟唯一佛乘。無不從此法界流出，無不還歸於此法界。無不流出於此維摩詰所說不可思議解脫經，亦無不還歸於此維摩詰所說不可思議解脫經也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    分別且止。願施有緣眾，共修淨佛國！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （註一）大師於講次，手編講義，臨時印發，後定名維摩詰所說不可思議解脫經釋。時黃崗王黻□、湘潭黎錦熙，聽次紀述口義，名維摩詰經紀聞，載於海刊第一卷。今合編為一部，因改為『經釋會紀聞』。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （註二）凡經釋原文，上冠一釋字；紀聞則加一紀字以別之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
