<html>
 <head>
  <meta content="text/html; charset=utf-8" http-equiv="Content-Type"/>
  <title>
   虛雲和尚法彙—法語
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      虛雲和尚法彙—法語
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     鼓山門下弟子順德岑學呂寬賢編輯
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      原序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      虛雲和尚法彙
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      光緒二十四年戊戌在寧波崇壽寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      光緒廿六年庚子在陝西臥龍寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      光緒二十七年辛丑在陝西臥龍寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      光緒二十七年辛丑在西安興善寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      光緒廿九年癸卯歲蘇軍門曜森莫觀察楷寬慧居士等請到昆明金馬山興福寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      光緒三十年甲辰在昆明興福寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a10">
      光緒三十年甲辰秋在滇省笻竹寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a11">
      光緒三十年甲辰冬
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a12">
      光緒三十二年丙午寓北京龍泉寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a13">
      宣統元年己酉歲請藏經回山敕改缽盂庵為護國祝聖禪寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a14">
      宣統二年庚戌
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a15">
      民國元年壬子改用陽曆
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a16">
      民國九年庚申滇帥唐繼堯請住昆明碧雞山華亭峰華亭寺
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a17">
      民國九年於昆明圓通寺建水陸道場
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a18">
      民國十七年戊辰冬
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a19">
      民國十九年庚午春鼓山戒期傳授戒法
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a20">
      民國二十二年癸酉在鼓山新築放生園落成對群生說法
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a21">
      民國廿三年由福州鼓山到粵
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a22">
      民國三十一年重慶南岸獅子山慈雲寺啟建護國息災大悲法會道場
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a23">
      民國三十二年歲次癸未
     </a>
    </span>
    <span lang="EN-US" style='font-family:"Times New Roman";
"Courier New"'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    虛雲大師。以百載光陰。盡瘁傳化。其事震爍中外今古。倓虛久仰　道風。幸獲親近。追惟芳躅。攬茲世變。又何能已於懷。大師。其入佛境界。行菩薩行者耶。聖法毗奈耶一法不取。法法成佛。若非親符此境。其何能繁興萬行。雖被大功德鎧。而成無所成。雖成無所成。而無成之化。化化無極。薄海同倫。誰能外此恩德。師先代興聖國師。世傳有聖箭令譽。今師躬臨大難。而不循他家通霄之路。亦不感於失殿離宮。可不謂之為道精純。而臻化境也哉。豈特五家綱宗。藉以振起。而整個佛法。胥賴撐扶於不墮。吁。誠偉矣。按師生平所著諸經義疏。悉遭世變散失。茲書僅集法語。書問。散文。詩集。宗源。祖贊各篇。暨師之一生化跡。以及各家贊頌。追思。紀念等文。整體鉅觀。綱宗燦列。讀法語啟示諸篇。俾知夫宗門雖玄。而側擊旁敲。疏導啟發。尚非無津涯可入。其有功世道。詎可限量。蓋師之吐屬。一一發自胸襟。蓋天徹地。觀其斥宗教之互諍。而尊護群經。嚴宗門之家風。而慎於記腄C佛祖言教。收來如珠走團圓。公案精微。披剝如犀分俐落。又以法運不振而魔強。戒行不嚴而法弱。歷主名山。戒法為重。此又觀其同戒錄諸作。可概見矣。方今法運垂秋。人心陷溺。而世變亦日亟。茲書一出。倘能喚起大眾。自審本分。各顧腳跟。則教乘宗乘。同是滋茂發皇。各當時機。共相舉發。行見慧日出而灼火消。大法明而世運轉。不然。則舉世屬望自由自在平等安樂境界。捨共明斯道。其又孰與歸哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    辛丑孟春　湛山倓虛敬敘於香港中華佛教圖書館
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     <a name="a02">
     </a>
     原
     <span>
     </span>
     序
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    青龍在壬辰之歲。雲門劫後。山陬法物。蕩然無存。吾師虛雲和尚。傷法道之陵夷。慮慧命之斷絕。使其徒向曩日駐錫之東南諸巨剎。網羅散帙。而平生殫力所著之「楞嚴經玄要。」「法華經略疏。」「遺教經註釋。」「圓覺經玄義。」「心經解。」竟不可得。僅繕寫法語詩文少分回。師歎曰。定業也。吾今不復隱祕矣。徇證圓等懇求。乃集諸弟子口述一百餘年所憶及之事蹟。錄為年譜。並將蒐錄所得之法語詩文序跋等。命學呂編輯。爰集同人。分任讎勘。考訂。附註。撰次為十卷。另年譜上下二卷。筆始於春初。簡撤於冬暮。名曰虛雲和尚法彙初編。書成。乃為之序曰。學呂以博地凡夫。瞻仰十地菩薩。但覺其不可思議。非游夏所能贊一詞也。何敢序。以師命故。又何敢違。每於冥心編輯之際。味吾師不可思議之思。隨見隨拈。因月有指。枝中覓本。委上求原。聊此引伸。就正有道。夫諸佛以大事因緣。出現於世。諸祖以續佛慧命。乘願再來。豈惟自了。有大悲大願存焉。悲大故憂之也深。願大故任之也重。吾師於五十六歲以前是自度。五十六歲以後是度人。竊窺其行履。志大氣剛。心堅行苦。故能度生眾而收效弘。歷盡折磨。九死而不死。坐閱世變。有生而無生。至其手建大小梵剎數十。歸依門下弟子中外百數十萬人。此舉世所供知者也。而獨於吾師之重振綱宗。續佛慧命。有為世所不盡知者。溯自達摩西來。至六祖而一花五葉。臨濟開玄要之宗。洞山立君臣之義。溈仰發體用之論。雲門示三關之捷。法眼呈六相之分。拈花妙義。大布東方。及後則曹洞專主少林。溈仰則圓相漸隱。雲門於韓大伯後。難見其人。法眼盛於永明。而入高麗。獨臨濟尚存香火耳。元明以降。禪門宗匠。自中。峰楚石。以遞紫柏。憨山。天童。玉琳。屈指可數。獅炫其絕響矣。百餘年後。吾師出世。於鼓山傳法曹洞。兼嗣宗臨濟。中興雲門。扶持法眼。延續溈仰。興滅繼絕。慧日同光。以一身而參與五宗法脈。舍西竺龍樹外其誰耶。學呂特為拈出。以告後之研求宗乘者。諒為吾師之所許夫。序書於癸巳元旦。師年一百一十四歲矣。三災過後。佛日重輝。願留寶掌千年。常作人天眼目。慈雲普蔭。法乳同沾。則法彙由初編二編以至若干編。豈止宗鏡百卷已哉。此眾生所共禱者也。學呂淺陋。耄彌昏昧。傳燈續錄。有賴後賢。是為序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    鼓山門下弟子順德岑學呂寬賢恭序
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛歷二千九百八十年歲次第七十八癸巳
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    越六年己亥秋。師示寂於雲居山真如寺。事前一月。以近年蒐集之佚稿及弟子錄存之法語遠道見寄。囑付重編法彙全集。其詳具誌年譜中。茲識其顛末於此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    辛丑仲秋學呂再識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     虛雲和尚法彙
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    鼓山門下弟子順德岑學呂寬賢編輯
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     法　語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元旦上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    玉戶不出。尊客天然。纔涉功勳。墮坑落塹。與其途中受用。何如金殿垂簾。直饒入林不動草。入水不動波。也是懸崖上走馬。只如君臣道合。主賓回互。敲唱雙行。水乳合同。又作麼生。舉佛云。九天閶闔開宮殿。萬國衣冠拜冕旒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元宵
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    山中正月十五。不是村歌社舞。都盧本分禪和。不打尋常笛鼓。剔起無相燈光。照破人人鼻祖。且道燈未明時。光在什麼處。舉拂子云。明暗兩頭俱脫落。一剎那際現全身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     立春上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    春山疊亂青。春水漾虛碧。寥寥天地間。獨立望何極。大小雪竇見解如此。更買草鞋行腳去。此間亦有一頌。春山疊亂青。春水漾虛碧。春花爛縵開。春鳥鳴唧唧。且道雪竇是。此間是。試定當看。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四月八日新戒請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今日四月八。皇宮生悉達。九龍噴金軀。萬古香湯潑。僧問。如何是誕生王子。師云。苦瓜連根苦。進云。如何是朝生王子。師云。百城煙水渺無垠。進云。如何是未生王子。師云。窗前勤苦讀。馬上錦衣回。進云。如何是化生王子。師云。橫按鏌□全正令。進云。如何是內生王子。師云。穩坐金殿堙C笑看雲捲舒。問。指天指地。事已張揚。師云。得人一牛。還人一馬。進云。戒元飯僧。未審和尚還受他供養也無。師云。老僧供養他有份。進云。諸供養中。法供養最。又作麼生。師云。難消滴水。進云。恁麼則財法二施。等無差別也。師云。雨過竹風清。雲開山頂露。僧出云。某甲不問話。請師不答話。師云。早是多事了也。僧禮三拜歸位。師云。作家作家。僧掩耳。師云。適來患啞。今又患聾。僧無語。師云。果然多事。乃云。周昭甲寅四月八。淨飯王宮生悉達。纔出胎來便捏怪。指天指地阿喇喇。攪亂大千世界人。盡向餬餅堸Q汁。更有雲門跛腳師。頓教一棒要打殺。把髻投衙可憐生。大似普州人送賊。雖然。一塵不立。野老安恬。是則固是。祇如門庭施設。國家興盛。又且如何。謝公財施兼法施。選得戒元勝狀元。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     結夏
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    禁足安居。乃如來之儀軌。識心達本。是釋子之行門。道在人行。功由日進。茲者四月十五。適當我佛結夏安居之辰。雲集僧眾。登臨實殿。諷演祕章。結起期制。自今以後。發十願。起三心。開明智性。報四恩。拔七趣。消滅障緣。受持佛號。存想聖容。不得冒熱遊行。傷害生命。稟七支之戒。皎如冰霜。持三律之儀。淨無瑕穢。定水澄清。慧日朗照。內契真源。外敷梵行。長般若之靈苗。成菩提之妙果。由此法門隆盛。海眾安和。天龍擁護。人物欽崇。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     端節上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五月五日午時刻。百草煎膏除瘡結。雄黃白酒遍處灑。毒蟲穢氣皆消滅。世人如是慶端陽。衲僧將甚應時節。聊以拄杖弔中堂。超勝判符插門楔。諸仁者。且道拄杖子甚麼處超過判符。若道超不過。何以如此說。會麼。若道不會。請拄杖子自己造報。任他鑼鼓喧天。龍船飛渡。也是本地風光。靈明獨露。不動道場。憑你艾線榴紅。角黍斗大。無非祖師西來意。若也會得。任運度日。隨緣行化。如或未然。肚飢三碗粥。渴來一杯茶。——請
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     七月十五解制
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九旬禁足。三月安居。聖制告圓。衲僧分上事作麼生看。靈山垂運慈悲。目連神通救母。幸得諸佛歡欣。赦拔冥中罪苦。且道千古聞名。如何取則。僧問。罪性本空。赦個甚麼。云。為有這個在。進云。恁麼則有罪也。云。有。進云。還許懺悔也無。打云。冤家解脫。問。從天降下即不問。就地還鄉事若何。云。寒巖枯木逢春秀。進云。正恁麼時如何。云。帶雪松枝色更新。問。如何是人中境。云。鐵蛇橫古路。問。如何是境中人。云。踏著兩頭忙。進云。人境俱忘時作麼生。云。腳根下好與三十棒。乃云。德山棒。臨濟喝。雲門餅。雪峰杓。禾山打鼓。木人奏樂。人人有分。個個摸索。頭角崢嶸。天清地濁。眼光電掣。口傾山嶽。正恁麼時。如何注腳。喝一喝云。斬卻南泉死貓頭。救得趙州狗子活。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     師誕日大眾設齋請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。鐘鼓交參。人天普集。師登寶座。說何法要。師云。一朵紅雲擎寶蓋。進云。有何利益。師云。半空鐘韻落天花。進云。恁麼則佛祖歸宗。人天瞻仰。師云。聾者不聞其音聲。盲者不睹其文彩。問。纔登戒品。便踏佛階。是如何。師云。法海汪洋。何處躡足。進云。乞師引導。師云。千鈞之弩。不為鼷鼠發機。進云。弟子退身有分。師云。向你道沒處躡足。問。輕煙籠皎月。薄霧鎖寒巖。如何是禪定。師云。銀碗盛雪。明月藏鷺。進云。撥開雲外路。翻去月明前。如何是般若。師云。茅戶挂珠簾。龍樓舖草座。進云。莫行心行處。不挂本來衣。如何是解脫。師云。誰有單于調。換取假銀城。問。得之於心。伊蘭作栴檀之樹。失之於旨。甘露迺蒺藜之園。如何是戒。師云。信步入荒草。忘卻長安路。進云。如何是定。師云。百花叢媢L。一點不沾身。進云。如何是慧。師云。信受奉行。僧禮退。師乃云。此一段大事。汝若信得及。解得徹。纔登戒品。便踏佛階。戒定慧信受奉行。便得銀碗盛雪。明月藏鷺。茅戶挂珠簾。龍樓舖草座。佛祖歸宗。人天瞻仰。汝若信不及。解不徹。法海汪洋。何處躡足。禪定般若解脫。大似輕煙籠皎月。薄霧鎖寒巖。單于調換取假銀城。聾者不聞其音聲。盲者不睹其文彩。只得退身有分。雖然如是。因齋慶贊一句。作恁麼道——一朵紅雲擎寶蓋。半空鐘韻落天花。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     中秋節上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    中秋雲散月空懸。海眾同參問祖禪。赤腳頭陀無個事。橫拈白棒打瘋癲。問。牛頭未見四祖時如何。云。世情偏向有錢家。進云。見後如何。云。仁義盡從貧處斷。進云。即今說C答。莫妄想。問。參禪念佛。貴脫生死。生死到來。如何迴避。答。不用念佛參禪。再進云。不用念佛參禪。如何抵敵。打云。扶籬摸壁漢。乃云。今日中秋節。一輪光皎潔。自從威音來。古今無久缺——會麼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     冬至小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    魯史書五雲。漢宮添一線。六陰剝落盡。一陽喜來生。天地否變作地天泰。小人道消。君子道長。諸佛子。未得個入處。須覓個入處。已得個入處。亦須陸沈眾中。不露圭角。過了五九四十五。春雷一震——轟窿。——躍過龍門。自然驚天動地去也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     除夕法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    臘月三十日到來也。諸仁者腳跟下事作麼生。汝等須知。人人本具。個個圓成。所以道。行住坐臥。不離這個。若或不識。當面錯過。三世諸佛。也是這個。歷代祖師。亦是這個。天下老和尚。只是這個。乃至鱗甲羽毛草木昆蟲。無不承這個恩力。諸仁者還會得這個麼。若會得眉毛依舊。其或未然。年來更有新條在。惱亂春風卒未休。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     光緒二十四年戊戌在寧波崇壽寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     七塔寺佛誕日請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香畢。歛衣就座。上首白椎云。法筵龍象眾。當觀第一義。執拂子云。年年有個四月八。人人盡道生悉達。惹得雲門不肖兒。白棒無情要打殺。且道釋迦老子過在什麼處。雲門意作麼生。眾中還有檢點分明者麼。僧問。世尊畫蛇添足。雲門雪上加霜。未審和尚如何。師便打。進云。正是雪上加霜。師云。擔枷過狀。問。佛未出世時如何。師云。一鏃撩天。進云。出世時如何。師云。四楞著地。僧擬議。師打云。天上天下。惟吾獨尊。隨云。覿面風雷白浪翻。滿盤璀璨寶珍珠。當機托出難酬價。終不和沙賣與人。上首白椎云。諦觀法王法。法王法如是。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     七塔寺講經期齋主請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋迦如來。此時此刻在柱杖頭。放光動地。宣說大佛頂首楞嚴經。即今諸仁者還見聞麼。若道有見有聞。未離常情。若道不見不聞。又成斷滅。且道如何出此斷常二見去。若會得此事。隨緣度日。任運逍遙。若其不然。借柱杖子通個消息。門前七塔。元是楞嚴。千手觀音。全身佛頂。三聖妙相。豈離密因。正恁麼時作恁麼生。若道有見。楞嚴佛頂密因。是何相貌。若道無見。七塔觀音三聖。俱在目前。將恁麼出得有無二見去。會得即今講經期。主伴交參。盡是修證了義。崇壽寺中。經行坐臥。無非萬行真因。方能上報不報之恩。下化不化之德。今有三寶弟子某來寺進香。遇此開經良辰。植福延齡。請法飯僧。且道慶贊一句。作恁麼道。良久云。梆聲高唱三輪寂。缽色全含五觀心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     七塔寺講律聽眾設齋請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈柱杖云。佛慈垂化示三身。開權顯實露天真。若能言下契斯旨。何必添泉月入瓶。所以昔日盧行者薙髮。受智光律師滿分戒。正謂富嫌千口少。高沙彌知這般事便休。所謂貧恨一身多。今日崇壽七塔寺。四眾雲集。聽講戒經。須知戒性如虛空。持犯非言道。如天普蓋。似地普擎。富者得之而不驕。貧者得之而無乏。向這堛膜U知歸。穩坐沒底船。直達菩提岸。如或不然。五篇三聚從頭說。黃葉金錢君自看。今諸學戒上座等。設齋請法。為祈戒根清淨。且道即今慶贊一句作恁麼道。良久云。清淨本然。周遍法界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     浙江寧波崇壽寺惟一請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    寒食來三天。清明去二日。去時為萬有。歸來復唯一。萬有斯支蔓。唯一迺真實。寧波橋報恩七塔僧堂前。都與上座相見了也。賓頭盧老比丘。往北俱盧洲抄化。也趨回應齋。沒尾猢猻。無位真人。各受一分饅嚫。適來雙角麒麟。趁個五蹄白馬。在法堂走一趙。汝等諸人若不見信。問取惟一大師。自然與汝道破去也。良久擊拂子云。誰料金毛獅子子。爪牙不靈甚希奇。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示某居士
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    涅槃心易曉。差別智難明。所以善財童子五十三參。初見文殊。領得根本智。經歷百城煙水。末後參彌勒。彈指樓閣門開。見彌勒與十方諸聖。談唯心識定。差別智慧。現受用身。須知無明實性即佛性。幻化空身即法身。然法身無相。借色身而顯現。如當人一念差別。便落諸緣。諸緣不昧處。佛眼亦難窺。佛眼既不能窺。且道根本智與唯心識定。又在什麼處。若向這堥ㄠo。說什麼善財五十三參。大法功圓。文殊受記。總不出老僧掌握中。參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     光緒廿六年庚子在陝西臥龍寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     闔省文武官員啟建道場九日慶祝慈禧皇太后七旬萬壽設齋請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香祝聖畢。上首白椎云。法筵龍象眾。當觀第一義。執柱杖云。佛母陀羅尼。佛頂王三昧。亦名祕藏大總持。巍巍乎莫能形。蕩蕩乎莫能名。天得之以清。地得之以寧。當今聖天子得之統御金輪。化育萬物。亙古今以彌堅。體乾坤以為量。仁風沕穆。化日舒長。皇太后得之含眾德以有餘。育至尊而獨上。優曇現瑞。嘉鳳呈祥。茲則宮中添線。海屋添籌。翊運宣猷。調元贊化。諸公卿恭逢聖節。虔轉法輪。黃閣簾垂。百爾鸞翔虎拜。紫垣扇合。千行鷺序鵷班。彩映璿宮。五色慶雲垂玉露。虹流華渚。九霄紅日映瑤池。正當恁麼時。千官進壽。率七騰歡。仰憑闔城文武官僚。廣宣寶籙。遙瞻天上。敬爇心香。只如嵩呼頂祝一句又作麼生道。良久云。普天同慶。萬壽無疆。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     光緒二十七年辛丑在陝西臥龍寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     啟建息災法會上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香祝聖。上首白椎畢。執柱杖云。息災會啟。賑濟宏開。自他咸利。冤親等益。光同日月。量等太虛。天地以茲為覆載。日月秉此而照臨。山嶽以之為崔蒐。江河以斯為流注。聖賢以斯為化育。天人體斯為感應。陰靈仗此出苦難。冤讎了知得解脫。陣亡橫死明此即超生。佛祖以此宏普化。眾人以斯修濟拔。某某以斯為方便。今日為撫院岑公暨全體官紳。啟建法會。諷經禮懺。設齋請法。仰冀諸佛菩薩。垂降禎祥。祈願甲兵休息。旱疫消除。存增福壽。殞早超升。天下太平。民安物阜。卓柱杖云。祇今釋迦如來在柱杖頭上。放大光明。其光清淨。無增無減。光光互映。如寶珠網。塵塵普利。剎剎全彰。無量為一。一為無量。小中現大。大中現小。於一毫端。現寶王剎。坐微塵堙C轉大法輪。普利群生。且道即今向甚麼處見如來轉大法輪。若向柱杖頭上見。未見在。若向妙寶華王座上見。亦未見在。既不如是。畢竟如何見。以柱杖卓一卓云。願今得果成寶王。還度如是恆沙眾。即今護法諸仁者。請法飯僧。為祈所願如意。祇如因齋慶贊一句作恁麼道。良久云。八方霑潤無為化。四海謳歌賀太平。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     光緒二十七年辛丑在西安興善寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     蘇軍門請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香畢卓杖云。長安春景實堪誇。來往紛紛盡作家。莫道人天小果異。萬緣普濟福無涯。所以世尊因地中遍修苦行。利人利己。莊嚴福慧。雖然如是。今日蘇府設齋散嚫結緣。與昔日雲門餅。趙州茶。金牛飯。是同是異。若道是異。辜負施王。若道是同。又埋沒古人。即今畢竟作麼生了識去。良久云。常憶江南三月堙C鷓鴣啼處百花香。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     光緒廿九年癸卯歲蘇軍門曜森莫觀察楷寬慧居士等請到昆明金馬山興福寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     進院以柱杖指門云。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    擊碎金剛圈。一條筆直路。此處太分明。有甚迷與悟。喝一喝便進。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大殿禮佛拈香云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    渾然一物。穆穆仡仡。見得分明。阿誰是佛。倒身三拜。自起自屈。禮拜
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     伽藍殿炷香云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈山有願。今日親逢。赤心鐵面。護法英雄。禮拜
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     祖殿拈香云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    馬駒踏殺。石頭路滑。祖祖相傳。枝枝秀發。今朝落在幻游手堙C不許含冤叫屈。禮拜
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     興福寺眾護法居士慶祝進院請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香祝聖。上首白椎畢。卓柱杖云。卓開三際。挑轉須彌。風清月白鳥聲稀。柱杖橫擔知不知。僧問。鐘聲未鳴時聲在何處。師云。昆明湖下已深藏。進云。鳴後聲歸何處。師云。金馬峰前早拈出。進云。離卻兩頭又作麼生。師驀頭一棒。問。如何是行中定。師云。風清日麗黃金色。問。如何是定中行。師云。露冷雲閒皓月移。問。古鏡未磨時如何。師云。真金不換鐵。進云。磨後如何。師云。照得鼻孔穿。進云。磨與未磨時如何。師連打兩棒。乃舉臨濟祖師示普化克符二上座云。我欲於此建立黃檗宗旨。爾等二人可承褫我。二人珍重下去。三日後普化上來云。和尚三日前說什麼。濟便打。又後克符上來云。和尚三日前打普化作麼。濟又打。至晚小參云。我有時奪人不奪境。有時奪境不奪人。有時人境兩俱奪。有時人境俱不奪。於是有棒喝機鋒。顯密宗旨。如雲門乾屎橛。洞山麻三斤。趙州柏樹子。狗子佛性話。且道是同是別。若道是同。名色各異。若道是別。當面熱瞞。若道非同非別。汝等鼻孔撩天。何待山僧舌頭拖地。揮拂子云。要提無上毗盧印。須向千峰頂上行。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     興福寺癸卯除夕陞座法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈杖云。欲識佛性義。當觀時節因緣。且道即今是甚麼時節。今當臘月二十九。雖非大盡。竟是年窮歲極之時也。古人為生死交接之際。以臘月三十為喻。年盡月盡。日時俱盡。且看一年三百六十日內。曾辦什麼事來。若辦不得。未免虛度此一年。豈但虛度此一年。自無量劫來至於今日。總是唐喪過了。若不於此腳跟下作個立地。提起所參話頭。猛著精彩。年雖未過。敢保又是虛度。豈但今年。或不猛力精勤。便百千年亦只是虛度。諸仁者虛度時緣。也不管汝。但積業愈多。道力愈微。何以副出家學道之初衷哉。奉勸諸仁者。以鐵柱杖把殘年懶墮自恣昏沈掉舉。一劃劃斷。向明日大年初一為始。奮起精進勇猛神力。做一日便見一日功程。及早討個樹倒藤斷。庶不負出家行腳志願也。如人上山。各自努力。復云。今夜臘月二十九。處處迎新兼送舊。惟有衲僧面前。動著便成窠臼。不如念一道真言。消遣殘年不唧溜。是大神咒。是大明咒。試聽樓上五更鐘。寒毛豎起眉頭皺。年新舊。人新舊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     光緒三十年甲辰在昆明興福寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元旦上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧舉高峰頌云。百年難遇歲朝春。師云。有甚閒心情。又云。奼女梳菑趧侇s。師云。隨波逐浪漢。又云。惟有東村王大嫂。師云。古廟香爐毓苔清。又云。依然滿面是埃塵。師云。風吹不動水雲根。山僧亦有四句。年年此日是新春。萬象無言色更新。西壁崖前松伴石。飛花不染上林塵。且道與高峰是同是別。試檢點看。若檢點得出。許伊具隻眼。其或未然。幻游饒舌了也。豎拂子云。會得正月賀春王。這個明明不覆藏。只為一生寒徹骨。冷雲殘雪自凝香。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛成道日上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    驢事未了。馬事又來。十方諸佛。有口難開。三思大事。再歎奇哉。且道如何是奇哉底消息。問。佛成道時作麼生。師便打。進云。未成道時作麼生。師亦打。進云。成與未成時如何。師拈香爐擘面擲。問。如何是第一玄。云。夜半波斯跳上天。問。如何是第二玄。云。碧眼胡僧兩耳穿。問。如何是第三玄。云。風吹柳絮捲寒煙。問。如何是第一要。云。孤峰頂上紅輪跳。問。如何是第二要。云。雪奡H梅通一竅。問。如何是第三要。云。一句明明無巧妙。乃云。如來昨夜栽荊棘。今日梅花香滿室。忤逆兒孫處處乖。山僧膠上重添漆。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧舉拳云。和尚是個試金石。且道這個是銅是鐵。師打云。點鐵成金。問。大地冰清。凡聖路絕。還有出身處也無。師云。大地冰清。汝在甚麼處著腳。進云。早已呈似了也。師云。獅子峰未點頭在。僧作禮。師云。機不離位。墮在毒海。懸崖撒手。自肯承當。絕後再甦。欺君不得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    黃梅時節。陰晴無常。我輩用功。亦復如是。古人目之如隔日瘧。若是真實究竟。此道豈有今朝來日。專要一念萬年。方能相應。且道相應個甚麼。如若未然。看取黃梅時節。陰晴無常。還有此等名目否。虛空尚且假名。妙理誰來安號。名言皆虛。當處無生。無生之理。隨緣應現。故所以一切塵中一切塵。一切心中一切心。一切心中一切塵。一切塵剎亦復然。會得隨緣應化。順理度時。如其不然。即午吃飯是誰下口。參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示某遊僧
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。高揖釋迦。不拜彌勒。則且置。因甚口吞佛祖。眼蓋乾坤之人。還要喫棒。答。若能轉物。即同如來。左邊鐘樓。右邊藏殿。作麼生轉。問。蟭螟眼塈@活計底人。為甚盡大地無下腳處。答。把斷要津。不通凡聖。客作漢到者塈@麼生去就。師問僧。喚作竹蔑子則觸。不喚作竹蔑子則背。畢竟喚作甚麼。僧云。數百人善知識猶作個問話。師云。闍黎大似個作家。僧喝。師便打。僧問。如何是不動尊。師云。石敢當。問。如何是應身。師云。長的長。短的短。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲辰在昆明笻竹寺結冬小參法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈柱杖云。萬木零落臘月終。浮生幻化本來空。空空空到無空處。破臘寒香不待風。直得金烏玉兔。西照東輝。有時坐卻日頭。不知天曉。忽然案山點頭。逼塞虛空。龍吟霧起。虎嘯風生。實希有。也大奇。天無四壁。地絕八維。百川眾流來入海。衲僧聞見朗如眉。未審諸上座還識衲僧見處麼。若能識得分明。與此法門有相應分。不負來山參學一番。其或未然。只知事逐眼前。不覺老從頭上。不自精進。終無了日。雖然如是。即今小參一句。又作麼生。良久云。實法本來無。心差見轉殊。若悟三空理。何處不如如。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示眾禪人
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    自古禪德。無不從參學而入。所謂參學者。即戒定慧是也。因戒生定。因定發慧。定慧相資。其道乃成。是以道非常道。名非常名。皆由智慧而顯機用。故智有決擇之功。慧有曉了之義。如以禪定熏修。方與如來法流水接。所以楞嚴云。見性明心。然見非是見。見猶離見。見不能及。若見吾不見之見。自然非彼不見之相。云何非汝。如此是如來覿體為人處。雖則如是。亦復要知命根在甚麼處。必須親遭毒手。攝入大冶紅爐。將三學凡流。一齊拋向爐中。燒得焦頭爛額。使其說心說性。論是論非。牽長漏短。總沒有開口處。到此時節。擬議停機。劈頭便棒。設有個出格的丈夫出來道。恁麼時如何巴鼻。直向他道。一鏃撩空高著眼。弓弦嚮處日中看。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為蕭國良薦慈親靈小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    水落天高鶴夢驚。遠山層碧曉霜清。還鄉一曲歸來晚。雲在青天月在庭。真純之理。本非聖而非凡。英靈之氣。不鍾男而鍾女。摩耶夫人。勝鬘夫人。妙德夫人。韋提希夫人。都在山僧佛子頭上。與羅太夫人對彈無生曲調。眾中可有聞者麼。若將耳聽終難會。眼婸D聲方得知。——咦。——見鬼。大喝一聲釋迦老子來也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒期圓滿上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。起制諷讚聲未歇。又是滿期出堂節。彈指流光去不停。諸人大事何時決。堪痛切。堪痛切。普勸諸仁者。回頭須猛烈。識取未生妙戒體。本無三毒并六賊。即今值傳戒期滿。求戒諸子。功德周圓。喻入海採寶。滿載而歸。既已獲得。謹慎守護。禪律并行。體用皆備。果能如是。不負來山一番。即今下山。不可東去西去。勉勸同參。直向萬里無寸草處去。咦——何處是萬里無寸草。——觀自在菩薩。行深般若波羅蜜多時。參。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    豎拂子云。識得這個。卻被這個所縛。不識這個。亦被這個所縛。且道這個是甚麼。僧問。怒氣騰騰時如何。師云。你何不翻身。進云。覿面威風。無個不有。師云。獨汝無分。僧舉拳。師便喝。問。萬象叢中一點紅。莫是柱杖麼。師云。柱杖且置。如何是一點紅。僧便喝。師云。這一喝落在什麼處。僧云。和尚耳聾。師瞪眼。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     講經圓滿請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛經云。若見諸相非相。即見如來。柱杖子是相非相。作恁麼生見。果能了此。於一毫端現寶王剎。原是家珍。坐微塵娷鄐j法輪。本非分外。所謂大小相含。一多互攝。若證此道。上報不報之恩。下化無為之化。今朝講經圓滿。諸兄弟匆匆忙忙。東去西去。且道甚麼處去。良久云。一缽持歸青嶂堙C三衣飄入白雲鄉。今施主於經期圓滿。設齋供眾。為祈植福延齡。作麼生道。又良久云。道場散了。佛言善哉。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a10">
    </a>
    <span style="color:#333399">
     光緒三十年甲辰秋在滇省笻竹寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大理提督張公松林李公復興等再三堅請住葉榆崇聖寺固辭不獲勉應其事
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     進院法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    進山門以杖指云。盡大地是個解脫門。挽手拽不入。雲上座不費力。普令人人一超直入。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     彌勒殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無古無今一道通。門前三塔現玲瓏。入門瞻禮黃金相。印在深心一笑中。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韋馱殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    記葅F山威德神。佛門常護誓弘深。手擎寶杵披金甲。輔正摧魔轉法輪。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     伽藍殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十八尊神護法真。恆沙功德願宏深。僧伽振作權衡大。輔正摧邪萬古心。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乾屎橛是何作略。麻三斤縛手縛腳。惟有殿堛瘧眶蛗W著。展大具九拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     進方丈云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人人眼橫。個個鼻直。論甚麼動靜語默。說甚麼得力不得力。唉。不因漁父引。爭得到桃源。識不識。空相憶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三塔崇聖寺上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    法堂立定。以柱杖指法座云。這個獅子寶座。諸佛諸祖。天下老和尚。靡不如此。豁開人天正眼。掃清魔外邪宗。即今雲上座到來作麼生。震威一喝云。要登便登。要坐便坐。陞座拈香云。此一瓣香。混沌以前。世界未出。早已全體獨露。爇向爐中。專申供養。常住三寶。釋迦文佛。十方諸佛菩薩。伏願法輪常轉。佛日增輝。次拈香云。金杖馥郁。玉葉芬芳。作國家之屏翰。為佛教之金湯。奉為今日請主。提督軍門張公松林。李公復興等諸護法。伏願壽比南山。長享人間福祿。慧高北斗。頓明自性菩提。次拈香云。此一瓣香。般若為根。六度為本。爇向爐中。奉為西天東土歷代祖師。本寺開山中興繼位諸祖老和尚。天下宏揚法化諸大善知識。及現前兩序大眾。同悟一心。頓超聖域。再由懷中取出香云。此一瓣香。歷歷明明。豎窮三際。橫遍十方。拈起則珠回玉轉。放下則海晏河清。曾經屢受犍槌。不敢覆藏。今為第一回特地拈出。供養鼓山湧泉堂上上妙下蓮老和尚。用酬施戒授法之恩。歛衣就坐。上首白椎云。法筵龍象眾。當觀第一義。卓柱杖云。崇聖重興繼祖宗。大千沙界暢真風。個中端的西來意。月自西來水自東。今有護法張李二公。再三堅請山僧登座。敷揚宗乘。重興道場。自漸德薄慧淺。豈能肩此重任。固辭不獲。只得勉強應個時節。仰仗護法檀那。兩序大眾同心協力。發菩提心。雖然如是。即今無私一句。又作麼生。良久下座云。倒卻門前舊剎竿。仰仗大眾重扶起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三塔崇聖寺講法華經開經日請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香畢。卓柱杖云。歸化宏開布法筵。海眾同參話勝緣。捱得黃檗三痛棒。始契臨濟玄中玄。今眾護法設齋供養三寶。植福延齡共證菩提。即今菩提作麼生證。良久云。是法常住法華會。有教無非方便門。石虎登山循故路。泥牛入海已無痕。另行一句作麼生道。妙法無言說。菩提遍處栽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大眾預送師長生牌位進祖堂設齋請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    捉月空中掛。移花石上栽。清淨本然者。何必強安排。天地一指。萬物一馬。其間不能容髮。那一處不是山僧鼻孔。盡十方世界。地輪。水輪。火輪。風輪。海山林藪。明暗色空。如天帝網。印現重重。塵塵剎剎。明杲杲。露堂堂。那一處不是山僧眼睛。這幄饃o透。將祖師堂堙C一隊老古錐的蓮座。若新若舊。盡行搬去燒火。也不為分外。脫或未然。休將三尺木。博取玉芙蓉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鄭玉隆居士薦親請對靈小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    松濤落落。夜寒而木馬嘶風。山色沈沈。天曉而泥牛耕月。卷舒不露於朕兆。來去豈覓乎形蹤。恭維搵峖捇@法。壽近八旬。名聞當世。領袖一代群倫。創立千秋事業。玉樹盈階。芝蘭滿室。身游無極之光。心契有形之外。視富貴如浮雲。棄形骸若敝屣。樹高千尺則且置。葉落歸根事若何。燒香云。南無西方極樂世界。接引大導師阿彌陀佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     眾新戒請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。五時八教即不問。臨濟賓主請師宣。師曰。杲日麗中天。進云。如何是主中賓。師云。目前是闍黎。進云。如何是賓中主。師云。此間是老僧。進云。如何是賓中賓。師云。闍黎不識闍黎。進云。如何是主中主。師云。老僧識老僧。問。千尺絲綸直下垂。一波纔動萬波隨。夜靜水寒魚不餌。滿船空載月明歸。未審此理如何。師云。花團團錦簇簇。進云。直鉤鉤獰龍。曲鉤鉤魚鱉。祗如透網金鱗。如何下鉤。師云。收取絲綸去。進云。巨浪湧千尋。澄波不離水。師云。浸殺闍黎。進云。一點也瞞老和尚不得。師云。相救相救。問。學道以戒為先。如何高沙彌不受戒。師云。買帽子相頭。進云。戒中以殺為重。如何歸宗斬蛇。南泉斬貓。師云。路遙知馬力。進云。巨靈抬手無多子。劈破華山千萬重。師云。不是好手。問。欲識佛性義。當觀時節因緣。如何是時節因緣。師云。日日是好日。進云。昔日諸祖。今朝和尚。師云。恐後無憑。立此存照。進云。謝師答話。師云。親筆無中。僧各禮拜。師乃云。萬法是心光。諸緣惟性曉。本無迷悟人。只要今日了。所以千巖和尚道。參禪為第一。受戒為第二。修福為第三。禮誦為第四。既是出家人。應行四種事。須是與麼人。解得與麼事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋迦老子在人眼堙C耳堙C鼻堙C八萬四千毛孔堙C頭出頭沒。諸人還信得及麼。古人道終日拈香擇火。不知身是道場。只要信得及。見得徹。博地凡夫。當時成佛。說甚麼沙彌比丘菩薩三聚淨戒。其或情關結鎖。智眼未明。必須精進。一一嚴持。遂舉南山宣祖道。持戒精嚴。諸天擁護。國王供養。一日律師問天曰。人間作何功德為最大。天神曰。齋僧功德為最。師云。佛法二寶。賴僧寶扶持。若無僧寶。佛法二寶無人流布。善根無處培植。所以齋僧功德為最大。雖然。有一人終日喫飯不咬一粒米。且道與麼人。作麼生供養。卓杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     小參法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卓柱杖云。喚作柱杖則觸。不喚作柱杖則背。即此觸背二字。便是生死根本。觸即是逐境生情。則有我人是非。背即是違背己靈。則違佛祖聖道。如此對待。便落坑塹。開口動舌。非有即無。知解不清。焉得解脫。汝等參禪。必要話頭親切。頓發疑情。看他是個其麼道理。一句分明。蓋天蓋地。若道有無不立。又是矯亂外道。到這堬有漲陪茈X身處。於此透得。纔不被天下老和尚舌頭瞞卻。經云。縱經塵點劫。不如一日修無漏業。且道如何是無漏業。但於事上通無事。見色聞聲不用聲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     僧參問
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    久慕和尚。特來領棒。師云。喫得柱杖子也未。僧擬進語。師云。不打死漢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師見數僧從街上回。問。十字街頭來的來。往的往。因甚街心一塊磚子無人踏著。一僧云。不曾離。師向僧腳下連打數棒。僧云。踏著即禍生。師拽柱杖笑歸方丈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    彌勒樓閣向鬧市堿}開八闥。因甚把手牽君不入。欲明無生法忍。問取街前石敢當。且道石敢當具甚麼眼。高莫過天。厚莫過地。因甚覆載這個不得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為張佛乘居士舉火法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈柱杖云。數墨循行八十年。來參崇聖祖師禪。一聲□地逢時節。門外野風吹白蓮。北斗藏身易。轉位就功難。且道作麼生轉。擲火炬云。勝熱婆羅門向你道也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大寒送骨入塔云。前三三與後三三。泥牛拽耙入深潭。平生活計爭人我。今日空餘枯骨寒。勿負蒼山萬松杉。爍迦羅眼莫能看。相將送入無縫塔。薦取木蛇那一關。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為馬寬龍居士封龕法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    娘胎落地好分排。末後無端作一堆。柱杖頭邊兩行淚。半為歡喜半為哀。臨行一句無私話。滿樹梅花帶雪開。
    <span lang="EN-US">
     ......封。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     起龕法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以柱杖敲龕頂云。敲空作響。擊木無聲。飛龍在天。利見大人。密移一步。急急如律令。——起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     舉火法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無著與天親。機分大小乘。雪峰與巖頭。生死有何憑。一條大光明杲杲。萬象之中獨露身。—燒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     滇南洱海東羅詮寺講法華經上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈杖云。若說第一義。早已成二三。今有護法來寺請法。為消災除罪。即今滅罪作恁麼道。良久云。拂子舉起。倒轉乾坤。情與無情共一真。即今聖凡還有分別處也無。若道其無。儱侗禪和。若道其有。千聖不識。祖祖密契。密契個甚麼。如是如義。非汝所知。且聽古人唱和。石女生兒作繼胤。空花果實解療饑。茲實當人之密用。擬議即乖。乘斯法華勝會。更祈宣揚宗教。且道宗教還有分別也無。別即且置。合成一家事如何。拂云。靈山湧寶塔。今此舉拂子。如何吩咐。良久云。非汝境界。多寶佛既已過去。云何又說是現今。既是現今。云何又說過去。經中分明說二如來同在一塔中坐。不言三佛。正是過去一位。現在一位。未來不可得者。乃座主見解。老僧則不然。三世一切佛。同在塔中轉法輪。惟有山僧不居塔內外。亦非無處。又作麼生。莫起斯見。其義難明。勿負施主信心。暫以世諦流布。頌曰。龍女成佛不為妙。提婆達多轉法輪。寶所化城元無異。窮子何曾記富貧。尋源得水須自飲。衣珠不失免沈淪。文殊起教法潤布。終歸普賢行願深。大白牛車候門外。長者不離牛自馴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大理官紳請在觀音塘大石庵上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。執柱杖云。三界唯心。萬法唯識。重重羅網。誰人得出。可笑當年老維摩。毗耶黎城落雙絕。當時若有出格手。打他一掌又何說。且道是文殊打維摩。是維摩打文殊。若然揀點得出。對面相呈。箭鏃之機。擬議則錯。良久云。縱有千手眼。弄巧反成拙。不如歸家穩坐。聽吾一頌。揮拂子云。妙香蒼洱古今流。化作羅剎留石頭。三十三身透火宅。入流亡所駕白牛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     葉榆官紳賓川縣盧公邦純縣紳張憲貞石鐘寺長老寶蓮悉檀寺僧官妙齡及全山僧眾等由大理崇聖寺請到石鐘寺進院法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至山門。以杖指門云。這個華藏玄門。具足森羅萬象。山僧一趨直入。不落聖解凡情。卓柱杖云。入。至彌勒殿拈香合掌云。位居補處待當來。見著人人笑口開。靜坐山門無一事。妙哉。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至韋馱殿拈香云。天大將軍示現真。長作山門護法神。伏怨降魔擎寶杵。常年甲冑不離身。展拜。至大殿拈香合掌云。巍巍堂堂。獨露真常。威光無量。普耀十方。但能眼中無幻翳。觸處毗盧大法王。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至方丈。陞座舉如意云。一別雞山已有年。《前於光緒己丑年禮祖未停下山》今朝策杖返林泉蒼山面目渾如舊。山色溪聲盡說禪。諸上座。幻游昔由藏印撥草瞻風。來此禮祖。石門緊閉。水潑不入。只道倒卻門前剎杆了。故爾下山。奔波逐浪十有餘年。迫到山窮水盡。瓦解冰消。循酬夙債。又被業風吹來。依然如故。昨離洱海歸香國。今入靈山此會場。試問有去有來麼。或是無去無來麼。少頃云。去來即不問。且道即今如何是新主人進院一句。以如意向左右一舉云。佛日增輝。法輪常轉。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至臥室。執拂云。入此室。傳此命。高提祖印行王令。大家齊唱太平歌。挑起祖燈續慧命。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香參座畢。執杖指座云。這個法王座。龍天普護持。山僧登此座。好轉法輪時。柱杖云。陞。祝聖畢就座白椎云。法筵龍象眾。當觀第一義。執柱杖云。世間可有清涼境。初祖常居雞足山。宗教同源真法窟。巍巍天柱護禪關。諸上座。幻遊昔年來山禮祖。一宿樹巖。因曾發願傳香。不覺萍飄歲月。今來住持。前後作略不無。且道其中還有今昔不分。始終一致者麼。向左右顧視云。昔也如是。今也如是。我也如是。你也如是。大地眾生無不如是。雖然。今護法等恭送進院。廣結善緣。敬設如意大齋。特請舉揚個事。且道作麼生始得呢。卓柱杖云。扶起舊剎杆。點出金剛眼。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     修造大殿法堂天王殿鐘樓鼓樓及各堂寮落成執事元旦日上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大佛頂莊嚴王三昧。湧現出一毫端許。轉換山河大地。草木叢林。歲時日月。情與無情。悉皆嶄新。於嶄新日月中。現出瓊樓玉殿。轉不退轉法輪。令一切世出世間。剎海。眾生海。悉入如來智慧海。福德海。妙用神通海。慈悲喜捨海。不思議自在解脫海。迴顧左右云。如何是莊嚴王三昧。——陽春從此回沙界。滿目風光萬象新。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     準提菴續源請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。心中了了語何人。獨掩柴扉日又昏。六鑿未分誰擾擾。一爻纔動始紛紜。諸善知識。即今舍那如來在枉杖頭上。放光動地。張大梵網。撈漉眾生。敢問個中誰是知音。若還揀點得出。不柱披此法服一番。可以上報無報之恩。下化無為之化。堪為人天福田。可將楖栗橫坦乾坤。手擎日月。毫納須彌。口吞四海。踏破虛空。不為奇特。如其不然。徒負緇衣之名。汨沒塵勞。何期了脫。嗚呼。同滯末流。勉強相勸。諸兄弟奉佛行持。且道行持個甚麼。良久云。路逢劍客須呈劍。不是詩人莫獻詩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     掩關於迎祥藏經閣受護法檀越張斌陳和馬金墀趙然羅玉林楊宏起及眾居士等請出關上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。大願關開。金毛突出。不是無風起浪。要且祖令當行。如何是奪人不奪境。師云。山河大地色重新。問。如何是奪境不奪人。師云。豎起眉毛八字分。問。如何是人境俱奪。師云。吹毛劍下不容情。問。如何是人境俱不奪。師云。歌聲不絕太平春。進云。料揀承蒙師指示。金鎖玄關作麼生透。師云。腳跟著力。進云。翡翠踏翻荷葉雨。鷺鶿飛過竹林煙。此意如何。師云。閒言語。進云。雖然舊閣閒田地。一度贏來一度新。師云。放汝三十棒。乃云。九夏安居事未閒。棒頭打破是非關。就中有句誰能識。跳出青峰山外山。喝一喝下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a11">
    </a>
    <span style="color:#333399">
     光緒三十年甲辰冬
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     太和張李二軍門賓川縣官暨諸檀那護法送到雞足山缽盂峰缽盂菴進院法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    入院以柱杖指門云。雞足巍巍洱海山。聖凡莫作等閒觀。一朝惹禍難分說。毒藥醍醐繫兩端。坐守金欄待彌勒。缽盂擊破起波瀾。應機殺活休為怪。有誰開闔石門關。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     伽籃殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    布金由長者。鞏固賴尊神。勿忘靈山囑。常時護法城。聖凡無二路。賞罰示彰明。永沐神功德。威光萬古名。展具。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     祖師殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師承別傳旨。拈花舊典型。剎竿曾倒卻。扶起破沙瓶。展具。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大殿佛前云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    稽首禮覺皇。聖德妙難量。覺迷隨類解。應現水月場。僧伽歸法化。檀信獲禎祥。祈消三界火。大地作清涼。展具。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     方丈室云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    踞此座。親擔荷。棒頭禪。誰放過。喝一喝云。莫學老維摩。古今成話墮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     挂板云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉起板云。橫身三界外。露地白雲中。擊一下云。幻遊親舉唱。千古振宗風。遂挂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     護法居士供法衣請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈請帖云。靈山咐囑。有大因緣。擲地金聲。分明舉似。指法座云。法法不隱藏。古今露堂堂。更進這一步。明明為舉揚。歛衣就座。上首白椎云。法筵龍象眾。當觀第一義。執拂子喝一喝云。雷電擊長空。萬派起雲龍。祝延天子壽。開繼少林宗。問。世尊靈山一會。與今日是同是別。答。正好著眼。進云。兩頭坐斷時如何。答。死水不藏龍。進云。甚麼是學人著力處。答。腳踏實地。進云。如何是轉身處。答。進前一步。進云。如何是親切處。師打云。石虎當途踞。問。如何是第一玄。師云。春光夜色鮮。問。如何是第二玄。師云。翠竹含青煙。問。如何是第三玄。答。花開笑破天。問。如何是第一要。答。子規枝上叫。問。如何是第二要。答。有句人難曉。問。如何是第三要。答。棒頭開一竅。拈袈裟角召眾云。金欄之外無多子。倒卻門前一剎竿。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    喝一喝云。一喝橫飛劍刃鋒。西天東土莫相逢。此段風光何處覓。堂堂八面總玲瓏。揮拂子顧左右。時有內翰方公祚享出問。學生特來進香。亦無所問。師云。當面不識人。進云。識人也。師云。虛空也太愁。進云。愁甚麼。師云。雞鳴即是天曉。公作禮。師云。會麼。公云不會。師云。夜靜無人水自流。一天雲散秋江月。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉洞山道。眾兄弟。夏末秋初。向萬里無寸草處去。一老宿云。切忌萬里無寸草處去。一云出門便是草。一云未出門時亦是草蔓蔓地。且道者四老漢。還有優劣也無。試辨別看。若辨別不出。聽取一偈。今朝二月九。打開布袋口。浮雲飛出來。那個隨情走。踢倒古須彌。黧奴吞北斗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     祝聖寺聖首座請上常
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。有問有答是尋常。無問無答時如何。師云。也是尋常。進云。請師別通一線。師云。闍黎站過那邊。問。二祖禮拜。達摩安心。和尚陞座開堂。是同是別。師云。冬瓜換葫蘆。進云。從上宗乘。還有分付處也無。師云。有。進云。分付阿誰。師云。分付你。進云。恁麼則買鐵得金。一場富貴。師云。未敢相許在。問。五位三玄即不問。三教一家請師宣。師云。老聃夫子念彌陀。進云。頻呼小玉元無事。只要檀郎認得聲。師云。認後如何。僧無語。師云。墮坑落塹。進云。請師相救。師云。老僧救他不得。僧各禮拜歸位。師乃云。問在答處。答在問處。釘椿搖櫓棹。問不在答處。答不在問處。拔柁使風帆。饒汝移舟諳水脈。舉棹別波瀾。聰明伶俐不無點點。攪長河為酥酪。變大地作黃金。神通妙用。卻有些些。若論衲僧下事。總是鄭州出曹門。必不得已應個時節。向諸人道。善男子。得人身難。具丈夫相難。圓頂出家難。登壇受戒難。遇真知識難。聞正法更難。須知有個不難的。山僧適來道了也。請首座為汝等再道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     重裝三世如來迦葉阿難文殊普賢諸像告竣開光上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    真如平等法性身。猶如虛空無分別。若人持尺量其數。縱經塵劫不能測。一法若有。文殊喪其智體。萬法若無。普賢失其境界。去此二途。作麼生說箇應物現形的時節。舉筆點空云。如來足有大人相。如來手有大人相。如來胸有大人相。如來眼有大人相。名自在普照雲。種種妙寶而為莊嚴。摩尼寶光。清淨瑩徹。普見一切。皆無障礙。如來頂有大人相。遂擱筆云。莫將一筆輕輕點。如來頂上有圓光。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     送眾靈骨入海會塔以柱杖指骨罐云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    頭出頭沒。一堆白骨。奔波奔波。如何如何。使窮子知恩有地。免骷髏露溼霜摧。明淨竟如皎月。寥廓似乎太虛。山僧今日為汝點出最後光明。俾髑髏露出眼睛。一個個照天照地也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大寒送諸靈骨入塔
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以杖敲露骨一下云。百骸俱潰散。一物鎮長靈。百骸潰散今歸土。一物常靈甚處安。仔細看。通霄路迴海天寬。於此覷得透。霏霏雨雪留雞足。點點梅花落缽盂。於此覷不透。霜天月落夜將半。誰共澄潭照影寒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a12">
    </a>
    <span style="color:#333399">
     光緒三十二年丙午寓北京龍泉寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     肅親王為老福晉請對靈小參法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈柱杖云。齋主崇佛請小參。感應道交信念深。信為道源功德母。長養一切諸善根。即此功德母。如天蓋地函。於中無聲臭。乃有去來今。生死幻相不可執。惟有功德三界欽。大眾。老福晉能以此功德根源。生忠孝之門。入忠孝之室。毓忠孝之大賢。其功德巍巍。充滿太虛。光前裕後。照耀古今。皆老福晉之至善心中流出。這也且止。即今老福晉慈容宛在。尊靈在甚麼處。良久作圈相云。一念無生全體露。循環妙應水中漚。生天成佛何須問。傾向葵心日愈高。卓杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a13">
    </a>
    <span style="color:#333399">
     宣統元年己酉歲請藏經回山敕改缽盂庵為護國祝聖禪寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒期上堂因久雨復晴執柱杖指座云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今日晴。昨日陰。慧日高懸天下欽。一喝虛空皆粉碎。波澄識海老龍吟。拈香畢。歛衣就座。執如意云。迎祥創業缽盂庵。前三三與後三三。祝聖嘉名垂宇宙。天龍呵護藏經函。蒙恩更賜新衣缽。題額應知護國心。萬壽戒壇崇佛教。法幢輝耀古滇南。今有比丘尼如桂等為法心切。請山僧上堂。宣揚聖意。了三學之妙義。證萬德之玄淵。梵剎永振。林木向榮。即今殿宇興隆。一句又作麼生道。仙鶴山頭雲似錦。缽盂峰下瑞光涵。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己酉除夕小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉北禪賢和尚夜參云。年窮歲盡。無可與諸人分歲。老僧烹一頭露地白牛。炊黍米飯。煮野菜根。燒榾柮火。大家吃了。唱田家樂。何故。免得倚他門戶傍他牆。剛被時人喚作郎。便下座。至夜深。維那入方丈問訊云。縣埵酗膜H來勾和尚。說和尚宰牛不納皮角。禪遂將頭上帽擲於地下。那便拾得。禪擒住。那將帽覆禪頂曰。天寒且還和尚。禪呵呵大笑。顧法昌侍者云。者公案作麼生斷。昌曰。潭州紙貴。一狀領過。師云。北禪不解烹宰。勾賊破家。維那見義不為。過後張弓。法昌依草附木。如新婦怕阿家相似。總是簸弄老婆禪。鈍置煞人。并無一個有些子衲僧的氣概。山僧若作維那。北禪纔舉。便出眾云。某某與和尚代庖。他若如何若何。便與掀倒禪床。喝散大眾。免得後人向牛皮媃p倒。若作北禪。待維那云。公人來勾和尚。便云贓在那堙C他若擬議。與他一掌云。來說是非者。便是是非人。若作法昌侍者。待問者公案作麼生斷。便云。一字入公門。九牛拖不出。豈不頭正尾正。北禪宰牛分歲。山僧一一據款結案了也。且問諸人如何是露地白牛。——參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a14">
    </a>
    <span style="color:#333399">
     宣統二年庚戌
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元旦上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    通身絕覆藏。隨處揚家醜。佛法到新年。說甚無與有。歷歷甚分明。古今常不朽。山門已洞開。焚香祝聖壽。諸上座還會麼。但得天晴殘雪盡。自然春到百花香。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     正月初三日與戒塵師開關
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。契合機宜福慧倫。春風到處起祥雲。打開一把無鬚鎖。請出當年舊日人。目顧左右云。而今戒上座。可謂自益益人。三年一彈指。理證功深。頓破從前疑網。今年新春。原是去年新春。隨緣應世。不動道場。妙玄無礙。如月印江。悟無內外。任意自在。大眾敦請出關。同心慶祝。鎖上加封一擊開。塵塵轉處悉如來。以杖擊鎖云。開。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四月戒期圓滿解制
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。人世誰能猛著鞭。時流多被境推遷。安居三月期終滿。戒體堅貞戒相圓。今有戒弟子請法修齋。供養賢聖僧。願冀早證菩提。令行方便。同奉母陀印。以手執杖作吹笛勢云。看這無孔笛。吹個牧牛韻。結制十方來。解制十方去。去來若浮雲。結解隨時處。十方無上下。當天萬事空。了無動靜相。縱橫處處通。雖然如是。即今解制一句。畢竟作麼生。卓杖云。真風遍寄知音者。鐵笛無腔信口吹。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a15">
    </a>
    <span style="color:#333399">
     民國元年壬子改用陽曆
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒期上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。祝聖寺中。搬磚弄瓦。禪講淨筵。吐出舌根。撞破牙尖紙。逢世尊涅槃。只唱波羅提木叉。是我等大師。為最後咐囑。諸善知識。還見聞麼。除了語默動靜。清濁二途外。究竟作麼生是。卓杖云。處處綠楊堪繫馬。家家有路透長安。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為悉檀寺妙齡和尚起龕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天緣已畢。大事完成。一靈不昧。旋元歸真。坐斷三際。湛然常住。不是無相。薩迦羅身。長天一色白毫光。日落西方是故鄉。東西泯滅即淨土。唯心極樂請承當。以杖擊棺云。起。舉火。以杖作相云。本此寂光。妙應無涯。世壽六旬。回首故家。捐棄朽宅。罷戀自他。請出門外。任駕三車。執火炬云。智火煆凡身。凡身為有我。有我遂有生。無我則無那。了茲幻化質。真空即性火。煆盡人我相。端身蓮中坐。云。燒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛誕日說戒上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。指天指地弄笙簧。送語傳言出法堂。侍者尚能多意氣。老師應是不尋常。如何是主中賓。師云。出門伴著乞兒行。進云。如何是賓中主。師云。當堂不正座。怎付兩頭機。進云。如何是賓中賓。師云。龍師火帝千字文。進云。如何是主中主。師云。癩狗泥豬嘗起舞。僧禮拜。云。且喜新豐曲。今朝特地聞。師云。掩耳偷鈴。問。一步纔行兩步移。門前驚動鳳凰兒。尋蹤不在梧桐樹。群鳥東西空繞枝。祗如雪峰云。鳥石嶺相見也。望州亭相見也。僧堂前相見也。意作麼生。師云。雪峰無此語。進云。都道雪峰遠。誰知逗石門。師云。且喜沒交涉。問。未離兒率已降皇宮。此意如何。師云。腳下好與三十棒。進云。未出母胎。度人已畢。又作麼生。師云。蒼天蒼天。更添怨苦。進云。一氣不言含有象。萬靈何處謝無私。師云。鑽龜打瓦。問。蠟燭滿堂紅。香煙笑破嚨。意旨如何。師云。笑上座不解。進云。和尚甚奇特。師云。不值半文錢。僧禮拜。師乃云。悉達太子今日降誕。一手指天。一手指地。周行七步。自顧四方云。『天上天下。惟我獨尊。』後來雲門大師道。我當時若見。一棒打殺。貴圖天下太平。引得歷代祖師。天下老和尚。各出己見。互相矛盾。干戈遍地。無有了期。山僧今日承諸新戒。自遠趨風。樂闡戒法。不似黃面瞿曇。跛腳阿師。倚勢欺人。但以真實心。說真實語。能令一切。若僧若俗。若男若女。若貴若賤。若長若幼。頓息塵累。直超彼岸去也。良久云。止止。不須說。我法妙難思。——參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛誕日適佛殿阿難尊者像撲倒眾新戒設齋請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師垂問云。昨日阿難尊者。貪著三昧正受。不顧三界眾生。被山僧一柱杖。仆在露柱上。眾中還有扶得他起麼。出來露個爪牙看。僧問。阿難既稱羅漢。因甚立地仆倒。師云。站久成勞。進云。使學人扶起也無。師云。不是弄潮人。休入洪波堙C問云。釋迦掩室於摩竭。淨名杜口於毘耶。還是事出偶然。還是伎倆有盡。師云。病在膏肓。良醫拱手。進云。有問有答。蓋是酬機。與麼則是知音。不用頻頻舉。師云。相見易得好。久住難為情。問。拈起柱杖魔膽喪。人天普利事如何。師云。目前無闍黎。此間無老僧。進云。如何是明明德。師云。自誤猶自可。進云。如何是在新民。師云。誤他事更多。僧各禮拜。師乃云。問如雲興。答似瓶瀉。於理無益。徒增戲論。所以道。唯此一事實。餘二則非真。誰知天已曉。自手執夜明。水不洗水。金不鋪金。大眾適來地雷復。因甚變作地澤臨。汝若不會。問取倒地阿難看。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     修造藏經殿庫房客堂禪堂方丈梵行堂淨業堂觀音堂竣工元旦上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    石鐘沒鐘。懸挂虛空。一聲霹靂。天人耳聾。正當恁麼時盡十方世界。若男若女。若僧若俗。草木叢林。情與無情。悉向山僧拂子頭上。證平等覺。放光動地。轉根本大法輪。作無量大佛事。悉皆天雨曼陀羅華。摩訶曼陀羅華。摩訶曼殊妙音。種種天樂。不鼓自鳴。十方諸佛。同時應現。此間合掌讚言。善哉善哉。善男子。善說法要。我等諸佛悉皆隨喜。驀召大眾云。且道說甚麼法要。良久云。元正啟祚。萬物咸新。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     結制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。選佛場開。和尚向甚麼處下手。師云。新出紅爐金彈子。進云。十方同聚會。個個學無為。如何是無為法。師云。打破闍黎鐵面皮。僧擬議。師云。老僧無一法。何須側耳聽。問。狸奴白牯。意作麼生。師云。未進門時先吃棒。問。如何是耳。師云。你不患聾。問。如何是眼。師云。你不患盲。進云。眼耳具足時如何。師作打勢云。會麼。問。天柱峰點頭時如何。師云。三家村堣鶖蒻Y。問。如何是禪。師云。老僧不打這鼓笛。進云。為什麼要參。師云。為你這鈍漢。進云。離了禪。參一事又作麼生。師打。乃云。今日護法朱居士。問取山僧根本智。不覺口如扁擔。眼似流星。雖則敲鐘擊鼓。問答機緣。盡是揚聲止響。請問諸人畢竟如何是根本智。待汝一口吸盡西江水。即向你道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     蔣道林居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    缽盂峰頂秀。山溪古岸荒。浮沈千古語。誰與話滄桑。還有承當的麼。問。如何是缽盂境。師云。雲去雲來山不礙。如何是境中人。師云。青山無日不舒眉。進云。人境不立時如何。師便打。乃舉趙州諗和尚。一日趙王來參。侍者報云。趙王來參。和尚迎接。州云。非但趙王。即佛來也不顧。王聞不悅。及至。王問人王尊耶。法王尊耶。州云。若在人王。人王中尊。若在法王。法王中尊。王欣然歎曰。趙州古佛。今日缽盂長老。不羨王侯。不居佛位。單拈白棒。打破虛空。直指諸人。明心見性。若道有佛。劈脊便打。若道無佛。劈脊便棒。且道有什麼奇特。不入驚人浪。難得稱意魚。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛誕日解制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。世尊初生。天花亂墜。老和尚誕日。有何祥瑞。師云。龍象紛紛繞座來。進云。報恩一句又作麼生。師便打。問。如何是離四句。師便打。問。如何是絕百非。師亦打。進云。打即任打。畢竟如何。師云。向後不得辜負老僧。乃云。打也恁麼打。說也恁麼說。解也是你解。縛也是你縛。個事甚分明。何須求解脫。以柱杖召眾云。楖欐橫擔不顧人。直入千峰萬峰去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執柱杖云。心機解處妙無倫。月白風清嶺上雲。若識宗旨。何假外尋。語默動靜。坐臥經行。穿衣吃飯。運水搬柴。庭前寶鼎。殿堶{文。相知惟報相知者。鷓鴣聲堣S逢春。即心是戒。三學圓融。即戒是心。一體圓成。止作持犯。事豈干情。苟能如是。華敷蓮成。其或未然。錯認識神。莫謂朝陽好。日出霧朦朧。今有求戒弟子某某為嚴律行。請法設齋。且道嚴律一句。又作麼生。良久云。雞聲喚醒娑婆夢。戒定真香入缽盂。喝一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     封龕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執封條云。凡所有相。皆是虛妄。若見諸相非相。即見如來。良久云。緣集成身。緣散成塵。長安路上往來人。而今撒手還家去。霽色清秋月一輪。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     起龕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女比丘。冷颼颼。八十餘年剎那事。急如石火賦歸休。休休休。得休歇處有歸舟。一靈不昧難休者。妙如水性解隨流。性識真空難比擬。鳥啼花落老松揪。即今起龕作恁麼道。良久云。十方無上下。一任自在遊。以杖擊龕云。起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     舉火
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執火炬云。寬福尼。一朝解脫舊陳皮。四蛇六賊霎時離。秋水連天空一色。娘生鼻眼莫栽眉。即今舉火。作恁麼道。西方梵貝聲催急。性火光中現阿彌。擲炬云。燒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     入塔
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    老尼姑。髑髏分散。莫問榮枯。頓脫塵情三際夢。一片冰心淨玉壺。正遍歷歷禪機轉。理智如如皓月孤。寶所安居超世壽。靈光獨耀裹清虛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     祝聖寺信女施璧端修齋設供請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。昔日龍女獻珠。即成佛道。今朝信女施嚫。得何利益。答。金針織錦文。水絲繡彩鳳。進云。時雨滋潤。群萌咸發。法雨普滋。有何祥瑞。答。彩雲浮現缽盂中。問。昔日婆子寄嚫。請趙州轉藏經。趙州繞禪床一匝說。轉藏經已竟。此意如何。答。遠見不如近聞。進云。婆子謂適來請轉全藏。如何只轉得半藏。又作麼生。答。多虛不如少實。進云。恁麼則和尚超出趙州去也。答。麵多饅頭大。腹飽肚帶寬。僧各禮拜歸位。師乃云。明穿玉線。繡彩鳳於碧落之中。暗度金針。織綿文在威音以上。花團錦簇。黼黻文章。全是化母元機。微露天孫善巧。福以是而集。壽以是而延。女以是而轉男。凡以是而成聖。具足優婆夷。得個普眼捨得三昧。老僧不妨因齋慶讚一句。卓杖云。大圓鏡智性清淨。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     李提督送一水晶缽全金匾額到山請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一句全提。萬機普應。毫端示現。八面玲瓏。可以籠罩千古。挺露當時。令一切泉聲雲影。作無量佛事。現廣大神通。納此缽於雞足山祝聖寺。而此缽不小。置雞足山祝聖寺於一缽之內。而此缽不大。所謂一為無量。無量為一。小中現大。大中現小。顯示大人境界。莊嚴奇妙因緣。承休明於斯世。樹福運於將來。體用全彰。得大自在。大眾還見福興李大護法。筆頭放光。輝映山林麼。今日薰風自南來。且喜殿閣倍清涼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寶山大師設齋請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    慈有寶山闍黎。不遠千里。運米來山飯眾。兼請山僧宣揚般若。果能一心不生。凡聖情盡。則心華朗發。物物皆真。頭頭是道。眾生念念在諸佛心中。成正等覺。諸佛時時在眾生心內。轉大法輪。不前不後。無欠無餘。會即千金易化。不會則滴水難消。遂顧左右云。眾中還有會得者麼。不妨出來露個消息看。首座出問云。般若既非口宣。六百卷真詮從甚處來。師云。好事不出門。進云。又道眾生念念在諸佛心中。成正等覺。師云。不干山僧事。進云。和尚分上事。作麼生。師云。滴水難消。進云。誰是千金易化者。師云。首座分上事。座禮拜。師云。果然滴水難消。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     師誕日合寺眾執事設齋由祝請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。法王壽量廣無邊。普放光明耀大千。世界群生思法化。法雲從此利人天。師云。兩株丹桂發新香。進云。如何是普放光明。師云。一對鴛鴦誇獨立。進云。如何是普蒙法化。師云。一雙孤雁喜高飛。進云。共歡天意同人意。萬載千秋慶此時。師云。也不曉得。問。慈雲布南極。法雨灑香林。華頂峰頭月。光耀古長春。此意若何。師良久。進云。威音那畔。見色聞聲。未審壽量多少。師云。無物堪報得。進云。意旨如何。師云。者個作人情。進云。妙高山無極。香海徹底深。師云。非關我事。問。猿抱子歸青嶂堙C鳥啣花落碧巖前。法界二十年。只作境話會。還有過也無。師云有。進云。過在甚麼處。師云。夾山現在。自問他去。進云。作家宗師。天人有賴。師云。多謝大眾捐衣缽。問。黃菊舖金殿。慧燈耀法城。不作聖人解。亦非凡夫情。如何是五位王子。師云。卻作聖解。進云。如何是洞山君臣。師云。又是凡情。進云。未審如何得是。師云。千疊雲山路。僧禮退。師乃云。威音那畔。有色有聲。菊舖金殿。燈耀法城。你若不作境會。不受羅籠。自然壽量無邊。普放光明。雲布南極。雨灑香林。不作聖凡解。亦絕凡聖情。多謝同袍捐衣缽。為我酬謝母難之辰。因思無物堪報得。只將這個作人情。大眾且道這個是個甚麼。猿抱子歸青嶂堙C鳥啣花落碧巖前。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元宵日上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉洞山聰和尚云。晨雞報曉晴。粥後便天明。燈籠猶瞌睡。露柱卻惺惺。惺惺直云惺惺。歷歷直云歷歷。明朝後日。切莫認奴作郎。師云。山僧則不然。眼看空有色。耳聽響無聲。露柱猶瞌睡。燈籠卻惺惺。瞌睡的由他。惺惺的亦由他。明朝後日。莫道祝聖入草求人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒期上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    登新法座。以柱杖指座云。百尺竿頭坐的人。雖然得有未為真。百尺竿頭進一步。十方世界現全身。卓杖云。且道百尺竿頭。如何進步。喝一喝。上座。舉拂子云。新法座。舊方丈。新舊何曾有二相。如來妙啟毗耶離。相繼至今總一樣。所謂佛祖。充滿十法界。而常處此菩提座。若向個中會得。方知世尊未離兜率。早降皇宮。未出母胎。度生已畢。如其擬議思量。依舊白雲萬里。不知三世諸佛。皆在此柱杖頭上。放光動地。轉大法輪。諸善知識。何必向外馳求。任你識得三藏經教。千七百則葛籐。徒增見聞。與本分上毫無交涉。且道衲僧本分事一句。作麼生道。—窮子不失衣中寶。狂心頓歇即菩提。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒期為新戒燃香開示苦行上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    道本無為。何假修證。法性如如。如何表顯。只因逐妄。迷頭認影。枉自流轉。故世尊云。一切眾生。咸有如來智慧德相。但以妄想執著。而不證得。若能一念迴光。頭非外得。狂心頓歇。歇即菩提。諸善知識。一真唯此事。何假外馳求。只要頓徹本來。果能透徹娘生鼻孔。穿衣吃飯。痾屎放尿。無非是祖師西來意。故丹霞見得這著子便掩耳。高沙彌悟此即拂袖。更不日中見鬼。天下老和尚瞞伊不著。諸子若能如是會得。還來從我乞甚麼戒法。六祖云。心地無非自性戒。縱有施為。亦是丙丁童子求火。良久云。不因漁父引。何得入桃源。復拈柱杖。舉釋迦佛往昔挖千燈供佛。已成佛果。今朝諸子燃香供佛。欲求作佛。且道即今諸子燃香供佛。與世尊燃燈。是同是別。若同。諸子待何時成佛。若別。我佛明說大地眾生。皆有如來智慧德相。能向這媟|得。許你與三世諸佛同一鼻孔出氣。如或未然。請本上座通個消息。以柱杖作○相畫破云。同則總同。杜鵑開放滿山紅。別則總別。桃紅李白各爭色。每人燃香十二炷。供養諸佛諸菩薩。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒期畢上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    驚天動地未為奇。雨雨風風又一期。諸子懺除心意淨。業魔摧碎絕憑依。遮那本體無虧戒。佛事門頭有設施。解處若能知落處。猶是儂家傍翠微。不見道雪峰因僧問。古澗寒泉時如何。峰云。瞪眼不見底。僧云。飲者如何。峰云。不從口入。後僧問趙州。古澗寒泉時如何。州云。苦。僧云。飲者如何。州云。死。如是二老。一得一失。祗知閉戶求安。不解開門求活。虛雲今日不顧危亡。直向萬刃鋒尖上遊戲。猛火鑊堶撞D。何故。不見道。男兒自有沖天志。不向他人行處行。若有人問。雲上座古澗寒泉時如何。即向伊道。門外雙石池邊立。或問飲者如何。但云。千千萬萬過橋來。雲上座恁麼道。還有與古人伸冤者麼。若有請出相見。久之無人。即云。若無。雲上座今日罪過。何也。是非祇為多開口。今因新戒能和。設齋求法。祈釋往愆。三障消除。福慧兩增。且道福慧二嚴一句恁麼道。以杖豎起云。祝聖別無新氣象。庭前供佛兩株松。喝一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     新蓋大徹堂上樑
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    持如意云。者片吉祥地。威音那畔底。築為大徹堂。十方同扶起。個個居其中。人人生歡喜。今朝正上樑。稱讚莫能比。大包恆沙界。密捲微塵堙C非方亦非圓。無頭亦無尾。放出溈山牛。踏破西來意。諸上座。如何是祖師西來意。以如意指樑云。會麼。會會。竟日營為。無非道場。聽吾偈曰。那方大小名椽柱。這條長短是棟樑。場開選佛縱橫立。兒孫代代出賢良。雖然如是。即今上樑一句作恁麼道。以如意一舉云。動容揚古路。不墮悄然機。云。昇。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三世諸佛。唯一大事化現世間。欲令眾生開示悟入如來藏性。出沒隱顯。若水中月。所謂欲識佛性義。當觀時節因緣。山僧托跡湘水。受業鼓山。流浪江湖。承乏昆洱。大似落花流水。逢場作戲。雖然因緣相遇。宛與鏡像何殊。古云。修習空花萬行。建立水月道場。所以兩種世間。以因緣建一切法。皆夢中佛事也。諸善知識。若向這媟|得。正好向缽盂峰頂。盤結茅篷。搬磚弄瓦。豈為份外。聽吾頌曰。棟樑橫架虛空小。乾坤高聳柱頭長。幻遊不是嘮叨漢。只要諸人共舉揚。今有新戒弟子。設齋請法。栽培福德。且道栽培一句作麼道。良久云。撲落非他物。縱橫不是塵。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     建華嚴道場請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    頂笠腰裙事未休。今朝祝聖集雲流。無情說法人天喜。頑石青山暗點頭。驀拈柱杖云。那個是無情說法。如何是點頭消息。時有僧出。作禮歸位。師云。猶隔青山在。問。四眾雲臻。人天共仰。報恩一句作麼生道。師便打。進云。棒頭有眼。八面玲瓏。師云。打著一個。問。如何是第一句。師云。有問有答。問。如何是第二句。師云。無說無聞。問。如何是第三句。師云。個個齊瞻仰。有居士問。太極未分時如何。師云。伏羲難下手。問。已分時如何。師云河圖洛書。問。已未分時如何。師作打勢云。擊碎先天與後天。問。如何是藏身處無蹤跡。師云。騰空遊碧漢。如何是無蹤跡處莫藏身。師云。跳出方知。進云。現前還有蹤跡也無。師便打。問。如何是花落鳥啼。師云。聲聲血染枝。問。如何是水流風動。師云。好個消息。進云。水流花落鳥飛去。畢竟春歸何處。師云。——好。——南泉劍。趙州關。山程水驛難留礙。一任虛雲獨往還。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛成道日上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鷲嶺山中老釋迦。明星照破眼中花。無端百萬人天仰。杜撰禪和鬧似麻。且道釋迦老子夜睹明星一著。阿誰透得。問。世尊夜睹明星。成等正覺。為是神通妙用。為是法爾如然。師云。總不恁麼。進云。和尚又作麼生。師云。階前白玉黃金色。問。二十重華藏世界。和尚即今在那一重。師云。雨打池塘上下天。乃云。德山棒。臨濟喝。等閒拈出傾山嶽。須彌昨夜到天涯。添得虛空一隻腳。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。涅槃心易曉。差別智難明。如何是差別智。師云。雞寒上樹。鴨寒下水。如何是涅槃心。師云。饑來要喫。困來要睡。進云。差別智與涅槃心。是同是別。師打云。文殊普賢呵呵笑。乃云。個事從來絕較量。今期集眾為宣揚。金獅踞地連聲吼。白牯狸奴沒處藏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉夾山善會禪師。參華亭船子。問。大德住何寺。會云。寺即不住。住即不似。子云。不似住個什麼。會云。不是目前法。子云。甚處學得來。會云。非耳目之所到。子云。一句合頭語。萬劫繫驢橛。又云。垂絲千尺。意在深潭。離鉤三寸。子何不道。會擬開口。子一橈打會落水。纔出又打。如是三次。豁然大悟。在水中點頭三下。子云。竿頭絲線從君弄。不犯清波意自殊。會即掩耳。師以柱杖作釣勢云。眾中還有如是者麼。時有僧出。將衣脫卻歸位。師云。饒伊卸卻無纖剩。未薦依然落下風。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今日晴天昨夜雨。一等沾濡遍下土。灑淨戒壇得清涼。聖賢集慶龍天與。甜瓜得之徹蒂甜。苦瓜得之連根苦。大小動植諸品類。莫不各各承恩煦。天意不負此叢林。海眾雲合皆忭舞。古德云。自己不迷。等閒教壞人男女。且道己既不迷。為甚教壞人男女。還會麼。法鼓吼同雷震急。鐘聲午夜動江潮。長空垂雨千山翠。倒入江流影動搖。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    沙彌已說戒。比丘請上堂。鐘鼓交參響。大眾志軒昂。皆為求妙法。個個祈指揚。若論這個事。從來絕商量。律掃是非相。禪除三際疆。拈草成為藥。殺活好承當。古今明似鏡。何處有覆藏。今值騰西大師請法。惟益三學精明。且道如何是三學精明處。良久云。重重帝網珠光映。法法原無向背分。莫道老僧好饒舌。惟憐魚水太相親。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今日上堂。昨亦上堂。謂求戒法。無事著忙。此事原來無別商量。來亦無所從來。去亦無所從去。若了知一理平等。透徹諸法空相。雲散天空月朗。雨過山溪水漲。照體獨立。一道真常。應真不假森羅萬象。何必汝別起思惟。自有人普同供養。師顧視左右云。古德謂。大休大歇底人。若不受食。是尊貴墮。今有寬究純淨等居士。請法設齋。為祈禪淨雙修。即今福慧圓明。作恁麼道。良久云。牧女獻佛授記先。修福成佛信願堅。了達自他佛不異。心月空明般若船。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛說一切法。為度眾生心。眾生與諸佛。何處有異同。眾生日用事。悉是佛神通。諸佛入三昧。眾生共圓通。生佛本不別。謬隨迷悟分。悟者名為佛。迷此曰眾生。且道畢竟迷悟個甚麼。還會麼。如其不會。聽取一頌。知見無見莫知立。徒增真妄兩頭馳。人人有個舌在口。原來女僧是尼師。不逐幻名色空轉。石人看山豈是癡。了知冰雪即是水。佛生何曾隔一絲。今有居士為培淨因。即今淨因作恁麼培。良久云。若能轉物。即同如來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     歲朝寓香山寺監院請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今朝正為宗亮長老七十壽辰。雲集緇流。表揚向上。若論此事。真須口挂壁上。緘口結舌。無啟齒處。雖然如是。亦不得默照邪通。便當了事去也。揮拂子云。山光野色映樓台。綠柳紅桃間落梅。雲過疏林風走馬。洞空明月送春來。眾中還有迎風弄月者麼。問。如何是海底泥牛啣月走。師云。崑崙騎象鷺鶿牽。問。如何是鐵蛇鑽入金剛眼。師云。虛空打碎月孤圓。問。如何是偏中正。師云。日映池塘上下天。問。如何是正中偏。師云。一輪孤月照寒泉。問。如何是正中來。師云。高提祖印絕安排。乃舉僧問演禪師。如何是臨濟下事。祖云。忤逆聞雷心膽戰。問。如何是雲門宗事。祖云。紅旗閃爍陣雲開。問。如何是溈仰宗事。祖云。斷碑橫古路。問。如何是曹洞宗事。祖云。持書不到家。問。如何是法眼宗事。祖云。夜巡不犯禁。惟我臨濟門庭。全機大用。向劍刃上求人。電光中垂手。倘遇俊流。不留朕跡。掀翻露布。截斷葛藤。當軒寶劍。覿面呈堂。滯殼迷封。不堪種草。且如何是臨濟下事。振威一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     福建鼓山與師翁蓮公老人起龕法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問訊云。稽首蓮公。逍遙真空。化緣已畢。撒手知終。特來奉送。聊表寸衷。福緣幸遇。海眾欣逢。彈指樓閣。極樂感通。趺坐金臺。曇花蔥瓏。眼蓋乾坤。網樹成叢。耳納三界。妙音和融。鼻孔撩天。大地金容。唇沾八德。舌覆三千。清淨圓滿。安樂綿延。疑懷頓解。息意忘緣。根根互用。頭頭皆玄。圓陀陀地。光爍爍然。南北一體。東西相連。出沒隱顯。縱橫盤旋。自性彌陀。淨土心傳。雖然如是。畢竟動步一句。又恁麼成全。良久云。妙湛精明獨露身。泥牛入海沒蹤痕。雲池雪冷橫天宇。（師號雲池）一念能生不染塵。良久云。起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山入塔
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云　實際源流一體。出沒隱顯隨機。時至因緣感格。千江印月如斯。幸遇良辰。大吉大利。恭維祖翁。乘大悲願輪。應化隨機。人天普利。法席遍施於華夏。慈雲彌布於南畿。住持廣福宮。秉承圓通之仁慈。創建極樂寺。引導淨土之始基。群眾沾恩。培植菩提。植此良因。利益無涯矣。大事畢功。歛光湛寂。了了虛靈。常樂我淨。同參仰慕之至。難忘記念。擇地於白雲峰下。石鼓山中。靈祖留下。為古寺基。名曰華嚴。華上湧出無縫浮圖。八面錦秀。最妙第一。亥山巳向。兼乾丁亥分金。四界分明。護神圍繞。今朝敬奉蓮公老人居此勝幢。一切時中。吉祥如意。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山塔銘
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    稽首蓮長老。鬱鬱湧泉中。主持石鼓南山剎。慨然煥發一枝紅。飛錫檳榔鶴山頂。創闢極樂法王宮。赴闕九重綸音降。兩奉龍藏護法功。永永如是不辭勞。閩海南洋記行縱。妙契密用如如意。隨緣堪作道場隆。對機施法妙。信手屈詞鋒。繼席導生畢。解脫去從容。奉供浮圖堙C華嚴香遠穠。歛寂雖無語。谷響音自洪。生死阿誰說。浩氣貫長虹。銘此告來者。臨風聽晚鐘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     檳榔嶼極樂寺入塔
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    登位拈香云。祖翁創修無縫塔。天龍拱護闥婆歌。拈起檳榔為妙供。海湛波澄趙州茶。四時松柏長青樹。烏猿獻果鳥啣花。今奉先師入祖位。歲歲常開優曇缽。掩壙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     南洋檳榔嶼鶴山極樂寺塔銘
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    清輕者昇。骸骨委地。建斯浮圖。永作表記。鼓山主人。洞宗哲嗣。浪遊四方。檳榔萍寄。住觀音亭。創極樂寺。赴闕九重。頒經賜紫。紹祖踞床。逢人唾爾。不會拈鉗。批面拂子。佛尚假名。何名可指。廓然無聖。誰會斯旨。問道何為。搬磚弄斧。要來便來。不勞分剖。要去便去。成佛作祖。拋下皮囊。埋藏荒塢。莫道無言。聲震金鼓。生即無生。死亦如吐。銘示來者。誰紹祖武。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     檳榔嶼妙蓮師祖塔前拈香法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香云。　此一瓣香。非從天降。不假地長。次拈香云。此一瓣香。六處收不得。遍界不曾藏。再拈香云。非空非色。不短不長。爇向爐中。耑申供養。法身無出沒。悲願示行藏。恭維白雲堂上。因寂光師祖。湧泉發秀。極樂啟祥。仙鶴山頭懸慧日。六道無常悟真常。裔孫古巖。自滇池遠道還鄉。拖帶千山泥水。歷覽幾處炎涼。清風滿袖。冷月如霜。羅太虛以作供。即法界以為觴。伏願出那伽定。來饗來嘗。佑我後人。枝葉流芳。咄。燈傳古佛家聲遠。宗演上乘世澤長。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山天柱峰重建楞嚴寶塔安頂請說法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執如意云。今日省主席龍公。不忘靈山咐囑。擁護法門。發起重修雞足山楞嚴寶塔。功德圓滿安頂。特請山僧祝願。吉祥如意。浮圖再造。多寶獨露。大佛頂楞嚴王。充滿乾坤。釋迦現大慈威。妙轉法輪。道場嚴淨。三變淨土。緇素雲集何異十方分身。風鳴萬竅。如來宣說楞嚴。鳥噪千林。寶塔鈴聲贊妙。古今一際。凡聖同源。體用一如。因果一法。靈山一會。儼然未散也。更看巍巍寶頂。高踞七級之顛。燦燦金光。遍照普天之下。直使有眼者見。有耳者聞。有心者知。有口者說。乃至童子嬉戲。散心念佛。以及合郡官紳士庶。男女老幼。施食施財。搬磚運土。凡於此塔。舉一念。拾一錢。用一力者。皆在如來授記中。不特人天勝福而已。諸仁者還信麼。良久云。佛言我不敢輕於汝等。汝等皆當作佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     八角菴德安請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉華嚴偈云。若人欲了知。三世一切佛。應觀法界性。一切惟心造。祗如一心不亂。即是如來住世。一念散亂。即是諸佛涅槃。更有離心意識參。絕凡聖路學。如此會得。亦無如來住世。亦無諸佛涅槃。以杖作釣勢云。有超群出格者麼。直釣金鱗翻巨浪。豈容蛙步輾泥沙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     廣福寺解制法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉柱杖云。祇者一物。解結同時。復卓一卓云。且道解得這個麼。若向這媞素分明。不勞寸步。坐致太平。其或未然。且聽山僧葛藤露布。乃是九旬圓滿。三月期完。橫飛寶劍。豎亞眉鋒。建大法幢。輝天鑒地。喝一喝云。金剛王寶劍。踞地獅子。探竿影草。俱在這堙C復喝一喝云。惟有一喝不作喝用。千鈞之弩。豈為鼷鼠而發機。眾中還有不顧性命者麼。問。結制事如何。師云。無繩自縛。進云。解制後如何。師云。一刀兩斷。進云。有結不解時如何。師打云。不是冤家不聚頭。問。寒暑到時如何迴避。師云。松風泉石好歌音。問。如何是無寒暑處。師打云。不快漆桶。問。如何是解制底句。師云。殿閣疏鐘。進云。恁麼則金鱗透網去也。師云。癡人猶戽夜塘水。乃云。禪和子。解牧牛。一笛橫吹得自由。草鞋踏破青山月。萬里無雲秋夜秋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     歲朝寓極樂寺監院意通慈恩福慧等請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。如何是進門的句。師云。跨船舷三十棒。問。如何是門外句。師云。處處楊花逐雨飛。問。如何是門堜野y。師云。腳跟未動尋知己。乃云。元旦風和。春來花發。問答分明。選佛上首。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛誕上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    輪王雨露恩光普。泉石山林樂太平。今日泥牛獅子吼。普天匝地睹明星。卓杖云。且道泥牛獅子作麼生相見。有僧一喝。師云。勘破了也。問。報恩一句。作麼生道。師云。一條辣棒。進云。即今說C師云。打折驢腰。僧一喝。師便打。問。如何是照。師云。晴空瑞氣新。問。如何是用。師云。獨步耀乾坤。問。如何是照用同時。師云。峰頭掛白雲。問。如何是照用不同時。師云。春秋令自行。乃云。問處分明。答處不知。拋鉤擲釣。顧鑒相依。頭頭顯露。物物提持。秤鎚有準。星點無疑。共轉法輪。凡聖咸宜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大悲禪院監院寂明請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉臨濟云。沿流不止問如何。真照無邊說似他。離相離名人不稟。吹毛用了急須磨。試問眾中有識得吹毛劍者麼。僧問。如何是函蓋乾坤句。師云。昨夜金烏穿市過。問。如何是截斷眾流句。師云。今朝一劍倚長天。問。如何是隨波逐浪句。師云。蘆花飛去蝶空旋。復舉圓通頌云。圓通不開生藥舖。單單只賣死貓頭。不知那個無私算。吃著通身冷汗流。山僧即不然。幻遊開的生藥舖。單單不挂死貓頭。有人問著無情棒。打得通身血濺流。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     龍華寺監院圓通請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    長空掣電。大地生光。這個不涉萬緣。撐天柱地。更有橫拈倒弄。皆成文章。如來禪。祖師禪。飛花逐浪。向上事。向下事。捏目蒼黃。惟有衲僧沒事幹。綠水清波把釣竿。以杖作釣勢云。眾中還有透網金鱗麼。僧出問。蓮花未出水時如何。師云。香潔潔。問。已出水時如何。師云。紅滴滴。問。出與未出時如何。師云。白雲片片水潺潺。乃云。柱杖子衲僧頭。當機一棒。花落水流。擲柱杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     靈山寺上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夏日已臨。炎暑逼人。諸仁者。遍體汗淋淋。忽然風雨齊來。通身轉變冷冰冰。且道汗淋淋時是。冷冰冰時是。要道兩者皆是。儱侗禪和。若道兩俱不是。開眼死漢。若其不然。何不體會。風雲雷雨。震動虛空。且道虛空能為風雲雷雨震動否。虛空尚且如是。妙心何能與時遷移。既不遷移。且道妙心落在何處。若然會得。一滴墨水。兩處龍飛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a16">
    </a>
    <span style="color:#333399">
     民國九年庚申滇帥唐繼堯請住昆明碧雞山華亭峰華亭寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     九月十九進院（是時空中滿布彩雲眾讚希有）至山門以柱杖指門云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    彩雲滿布碧雞山。秋日華亭秀色間。樓閣門開彈指事。昆明湖上萬人看。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     彌勒殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    踏盡溪山到此中。十方誰識主人翁。打開布袋緣何事。四相皆空一笑融。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韋馱殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隆魔寶杵顯悲心。護法三洲願力深。欲悉將軍盡面目。眉橫八彩目橫參。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     伽藍殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    秋楓紅葉曉霜嚴。赫赫神光好護禪。清淨伽藍憑願力。祛塵時佛紫龍髯。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    柱杖蹼跳顯雄風。椽瓦蕭疏四壁通。黃面瞿曇非著相。灰形魔怪盡潛蹤。道場水月空留影。佛事荊林隔晚鐘。大道無私容瓦礫。不除秋草聽鳴蛩。舉起如意云。昆明湖底月玲瓏。金馬嘶風矯似龍。更有碧雞啼到曉。萬靈供護法王宮。展具九拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     眾護法設齋請上堂至法座前以杖指法座云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    巍巍法王座。濟濟護法輪。不辭熏沐意。未獻野人芹。遂陞座。拈香云。此一瓣香。起日月之光華。奪山川之秀麗。爇向爐中。專申供養。
    <span lang="EN-US">
     ......用酬得戒法乳之恩。歛衣就座。上首白椎云。法筵龍象眾。當觀第一義。執佛子喝一喝云。未得十年長面壁。愛向山中伴泉石。石琴泉韻和松濤。閒到巖前拾松實。遠望滇池碧萬頃。高臥華亭秀峰頂。波光浴日翠雲浮。青天任我娛老景。不管佛也祖也。一任呼牛呼馬。明月有痕穿屋瓦。雪霰無心滿床灑。受用一堂風冷清。敢云千古意分明。閒名流入人間去。多謝諸公護法情。諸仁者既到者堙C還知此中意味麼。若也知得。便可高挂缽囊。與山僧同行同坐同飲同食。耕雲釣月。共唱無生曲。自然時和世泰。雨順風調。其或想變隨情。浮沈逐物。山僧有拙偈相贈。泉石誰同老衲盟。多勞龍象遠來誠。不是山僧難共住。最難任處是忘情。即今齋主為因進院之慶。請法飯僧。為植福延齡。且道慶讚一句作恁麼道。良久云。法法不隱藏。今古露堂堂。任把釣竿垂釣餌。漏網吞舟自遠揚。上首臼椎云。諦觀法王法。法王法如是。交杖下座。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a17">
    </a>
    <span style="color:#333399">
     民國九年於昆明圓通寺建水陸道場
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以杖指座云。五雲瑞景映城頭。疊翠拖紅掩畫樓。金馬碧雞悼忠節。昆明湖上月如鉤。喝一喝。陞座。拈香云。今日為聯帥唐公及諸大檀那作法王之金湯。憫眾生之苦惱。尤念六道群靈。古今戰士。水火毒橫。種種殤亡幽魂等類。「特頒訓令。」遵依梁皇儀軌。誠建冥陽水陸普度大齋九晝夜。備種種莊嚴。設種種妙供。供養三寶。雲集緇流。轉誦三藏祕典真詮。仁慈齋戒。濟貧赦獄。斷屠放生。憑茲眾善。以利蒼生。伏願干戈永息。征馬解鞍。四海清甯。工商樂業。士庶禎祥。虛雲奉請「率請」禪德僧侶。克盡真誠。登斯法座。舉揚宗乘。諸佛奧旨。且道諸佛奧旨如何舉揚。作圈相云。若人欲了知。三世一切佛。應觀法界性。一切唯心造。祇如一心不生。即是諸佛住世。一念忘照。即是諸佛涅槃。直向離心意識參。絕凡聖路學。如斯會得。有甚諸佛住世涅槃。能契合。則聖凡幽顯。動植飛潛。咸仗良因。均霑妙利。共享昇平。當此之時。功圓果滿。事遍理周。直下無私一句恁麼道。卓杖云。化揚湯網山川外。同慶堯天雨露中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂（雲棲寺）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    負債酬勞。業緣未畢。雞山償罷。又入雲棲。以杖作○相云。這個還有許多般事麼。喝一喝云。逢場作戲似雲流。水月隨緣尚未休。一念動經無量劫。普賢行願善財酬。本師恩德尤難報。祖席傳承不斷流。草木有知懷雨露。丘陵泉石結良儔。懸杖云。者個是無情說法。如何是結良儔底消息。還有見聞者麼。有即請出相見。久之乃云。若無。請柱杖子報告。卓杖云。三月桃花紅似火。杜鵑啼血不相干。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉香嚴老人云。我有一機。瞬目視伊。若人不會。別喚沙彌。雲上座亦有一頌。頌云。柱杖橫身合時節。佛魔驀頭棒出血。若問祖師西來意。萬里無人一條鐵。顧左右云。不是龍門鯉。徒勞遭點額。今有善信請法。即今作恁麼道。良久云。　揚眉瞬目。鼓腹謳歌。杖頭會說。不要囉囌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明明百草頭。明明祖師意。於他未嘗同。於我未嘗異。若祗這便是。當頭觸忌諱。若祇這不是。甚處能藏避。所以道無是無非。不即不離。三世諸佛。同宣此義。敢問諸人。且道畢竟是甚麼義。良久云。向下文長。付在來日。即今為護法事作恁麼道。來日來日。祕密祕密。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    幾經興廢沒山坡。滄海桑田變幻多。名與殘碑相契合。依舊雲棲供佛陀。眾兄弟。本寺今名雲棲。與舊名雲棲。是同是別。天布彩雲。地湧青蓮。又有何奇特。良久云。華亭峰下懶行遊。開盡芙蓉已暮秋。眼底滇池五百里。幾人收盡豁雙眸。——參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    按九月十九日。「合省官紳送進院。空中滿現彩雲五色。後華亭寺改名雲棲。因修寺挖出古碑。亦名雲棲。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     誕日眾居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。昨夜西山雨傾盆。今朝古柏又重新。且道甚麼人境界。師云。老僧有口不會說法。進云。陽春白雪古難酬。請和尚親唱一曲。師云。無耳解知音。進云。恁麼則西峰雲秀。昆湖生光。師云。也不消得。乃云。木馬馳驅舊戰場。鐵牛耕地苦忙忙。分明寄與知音者。萬古西山日影長。喝一喝下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     誕日德明西堂請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座舉百丈侍馬祖行次。見一群野鴨子。祖問是什麼。丈云。野鴨子。祖曰。何處去也。丈云。飛過去也。祖扭丈鼻。負痛失聲。祖曰。又道飛過去也。丈乃大悟。回堂痛哭。同寮友問曰。想父母耶。曰無。曰為什麼哭。曰你問和尚去。友問祖曰。海侍者從和尚遊山。回寮大哭。不知何意。祖曰。你問他自知道悟也。丈聽得欣然大笑。友曰。你纔大哭。因何又笑。丈曰。適纔大哭。如今又笑。三日後。百丈再參次。祖目顧繩床角拂子。丈曰。即此用。離此用。祖曰。你向後開兩片皮。將何為人。丈取拂子豎起。祖曰。即此用。離此用。丈即挂拂子於舊處。祖震威一喝。百丈三日耳聾。所謂百丈得大機。後黃檗聞舉。不覺吐舌。故得大用。痛打臨濟。棒下安心。立玄要。分賓主。顯照用。析料揀。深入堂奧。千古不移。眾中有能翻此案者麼。出來與柱杖相見。時膺西堂纔出。師便喝。膺亦喝。師即打。膺又喝。師云。我也喝。你也喝。畢竟意作麼生。膺作禮。師云。靈龜曳尾。拖泥帶水。問。如何是指天指地的消息。師云。心粗膽大口多疏。進云。父母未生時指個什麼。師便打。問。生死即不問。向上事如何。師云。一條柱杖攪天長。進曰。今日說C師云。齁聲未斷日頭紅。進云。恁麼。則天下太平去也。師打云。莫道無事好。乃云。臨濟棒下無生忍。百丈臨機不見師。若問今朝端的意。山前石象解生兒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     起七
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戒期堂中修靜七。笑壞諸方老古錐。不合如來威儀法。金剛腦後痛下錐。香板摘出虛空髓。蒲團壓倒優波離。守戒不許執持犯。似聽孤猿月下啼。以香板點地云。起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解七
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    結七惟究心地法。悟明心地便解七。結解從來無同異。古今悟迷豈有歧。凡聖一條路。生佛本同儕。竹篾無所事。心空及第歸。以竹篾一舉云。解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若論第一義。有口也難宣。未出方丈室。早已錯在前。即今登上座。也只得將錯就錯。暫假柱杖子通個方便。且道如何是方便。以杖畫○相云。揭諦揭諦。娑婆訶。此事從來漏泄多。庭前柏樹千古秀。臺山驀直老婆婆。作法辛勤無別事。夜為諸子洗懺摩。休戈共慶堯天日。四海同唱太平歌。今因新戒請法。祈淨三業。且道三業作麼淨。良久云。莫把是非來問我。浮生穿鑿不相干。交柱杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     師誕日上堂（雲棲寺）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。白龍洞堛鱆i湧。華亭峰頂紫雲騰。為瑞為祥即不問。仰申慶祝事如何。師云。外揚家醜。進云。只如四眾臨筵。側耳雷音。未審向上宗乘。作麼指示。師云。破糞箕。禿掃帚。進云。古徑無人跨腳來。招提下跨又如何。師云。縮卻頭。伸出手。進云。與麼。則碧雞一枝重拈出。聲光即是育王城。師云。落露孤鶩。秋水長天。問。昔日僧問趙州和尚春秋幾何。州云。蘇州有。意作麼生。師云。滇南也有。進云。昔日趙州。今日和尚。師云。驢腮對馬嘴。問。秋風綻黃菊。秋水絕點瑕。彩雲空中現。寶掌壽無涯。師登寶座。說甚法要。師云。舌在口堙C進云。恁麼則談玄口不開。師云。悶煞闍黎。進云。今日忽聞獅子吼。階前頑石亦點頭。師云。賣寶遇著瞎波斯。問。三星拱照。五福臨筵。如何是福。師云。坐的坐。立的立。進云。如何是祿。師云。缽盂朝天。柱杖壁立。進云。如何是壽。師云。山僧今年八十七。逢人切莫說八九。僧各禮拜。師乃云。縮卻頭。伸出手。無端特地揚家醜。行年剛到八十七。逢人莫喚作八九。任他蘇州有。滇池有。是破糞箕。禿掃帚。說甚三星臨筵。五家宗旨。果能湖海不污。自然金波浩渺。如何側耳雷音。未免驢腮馬嘴。諸昆仲知不知。孤鶩落霞。長天秋水。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂（雲棲寺）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉洛浦久為臨濟侍者。一日辭去。濟以柱杖畫一畫云。過得這個許去。浦一喝便行。濟陞座曰。臨濟門下有個赤鰓鯉魚。搖頭擺尾向南方去也。不知向誰家虀甕媥M殺。浦遊歷罷。直往夾山頂上卓菴經年。一日。夾山修書。令僧持往。浦接書便坐卻。再展手索。僧無對。浦便打曰。歸去舉似和尚。僧回舉似山。山曰。者僧若開書。三日內必來。若不開書。斯人救不得也。浦果三日後至夾山。不禮拜。乃當面叉手而立。山曰。雞棲鳳巢。非其同類。出去。浦曰。自遠趨風。請師一接。山曰。目前無闍黎。此間無老僧。浦便喝。山曰。住住。且莫草草匆匆。雲月是同。溪山各異。截斷天下人舌頭。即不無闍黎。爭教無舌人解語。浦佇思。山便打。師乃顧視左右云。此是洛浦呵佛罵祖。氣吞諸方。牽挽不回底手段。怎奈落在臨濟符讖中。向夾山虀甕媥M殺。即今眾中還有如洛浦者麼。時有僧纔出。師云。醃殺了也。僧一喝歸位。師卓柱杖云。但願春風齊著力。一時吹入我門來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    示眾。　古人開堂接眾。單為自己腳跟下有段大事因緣。終日行持。不知乘誰力用。每每說禪說道。臆見親疏。爭強辯論。難以具陳。自後勿論久參初學。不得坐在無事甲堙C宜當求師抉擇。勘驗功夫得力不得力。相應不相應。時時檢點。刻刻提撕。如或不知下落。弗許擅弄機鋒。徒逞舌辯。倘有曾得個事者。更要問汝如何是機先句。如何是當機句。如何是末後句。此三轉語。是衲僧底巴鼻。眾中有出格超群者。進方丈通個消息。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     護法王達才梁寬淨居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執柱杖云。人天路上福為先。供佛齋僧結勝緣。不昧靈根求佛智。殷勤請法望宣傳。此法從來未曾失。不須向外別尋覓。常在六門放光明。鑑地輝天無窮極。諸仁者識不識。飽子饅頭原是麵。朝朝雞向五更啼。今有護法居士王遠才梁寬淨來山。請法設齋。供養三寶。為祈植福延齡。且道因齋慶讚一句。作恁麼道。良久云。寒巖回暖信。花笑不萌枝。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    新戒弟子請上堂。執杖云。一法若有。毗盧墮在凡夫。萬法若無。普賢失其境界。出有無之外。一條通天大路。須菩提解之為空。優波離持之為戒。阿闍世王獲之證無根信。勇施菩薩悟之入無生忍。涅槃會上。廣額屠兒。放下屠刀。道是千佛一數。善來菩薩子。依樣畫葫蘆。即不無畫成。後如何行履。牽犁拽耙氣衝天。露爪張牙得人怕。呵呵。是甚麼語話。振威一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     除夕吃茶
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吃茶便吃茶。辭年分歲莫說他。花生到口香撲鼻。糊餅殼上有芝麻。若作佛法商量。大眾無分。全是老僧。不作佛法商量。老僧無分。全是大眾。畢竟如何。——一聲爆竹。幾點梅花
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解夏自恣普說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    南泉曾說。捉得溈山水牯牛。山村上下任遨遊。自從認得曹溪路。寒暑穿梭聽自由。諸仁者。自從安居結夏。九旬禁足。光陰似箭。日月如梭。轉瞬即過。衲子磨煉身心。刻苦意志。三業清淨。六和知敬。遺教經云。譬如牧牛之人。執杖視之。不令縱逸。犯人苗稼。南泉所謂學人牧得一頭水牯牛。隨分納些些。但吾等初機之士。心猿意馬。最難調伏。安居期內。三業失檢。六和失敬。舉心動念。無非是罪者。或亦有之。因迷己逐物。不自見過。又或明知故昧。言行不顧。心外馳求。不得自由自在之分。自恣仰憑大眾。互相恣諫。勿ト悔改。縱宣己罪。恣僧舉過。內彰無私隱。外顯無瑕疪。互相砥礪。補助精修。以張我佛聖制。培植良才。成就法門大器。心遊覺道。觸處皆通。即今解夏一句作麼生。良久云。一結一解尋常事。萬水千山自去來。——得個甚麼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛誕日居士丁寬妙李寬修張寬正蔡寬來等請師浴佛上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    指天指地。為誰出氣。九龍吐水。怎麼迴避。今朝落在幻遊手堙C恰似個泥塑木雕底。召大眾云。會麼。眾出作禮。師云。將者說大話底小釋迦。丟在東洋海底洗淨。然後同泥牛石虎。跳上須彌。掉轉頭來。方與諸人通個消息。乃揮拂子云。□地一聲獅子吼。十方世界盡歸依。更有一個歸不得。倒騎鐵馬上須彌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛圈。栗棘蓬。拈來覿面喜相逢。不識雲門乾屎橛。徒勞掉棒打虛空。大眾。諸方盡說結制有益。誰知畫地為牢。山僧今日平實商量。祇要諸人共知。切莫冷灰塈井o白雲。直須大海中搖頭擺尾。何故。說C堂堂無背向。步步振家聲。且道今日解制有何消息。僧問。結制解制。是同是別。師云。雞鳴時節五更鐘。問。如何是有句。師云。八面起清風。問。如何是無句。師云。金烏海底紅。進云。有句無句。如藤倚樹。此時如何。師笑云。碧波處結蓮蓬。問。學人今日不問話。和尚作麼生。師云。老僧不答話。汝又作麼生。進云。瞞某甲不得。師云。瞞過不少。問。以幻修幻時如何。師云。袈裟一片黑。進云。以幻滅幻時如何。師云。盡夜有明珠。進云。諸幻盡滅。又作麼生。師打云。一條紅線手中牽。問。如何是金剛圈。師云。跳不出。問。如何是栗棘蓬。師云。吞不入。進云。恁麼則難以決斷。師云。怪老僧不得。乃云。揚眉瞬目。鼓腹嘻嘻。杖頭得意隨方去。一曲陽春和者稀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     檳榔嶼極樂寺盂蘭盆會眾請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卓柱杖云。一缽和羅飯。供養佛法僧。延生消災難。冥福獲天生。今日眾姓修此法會。且道這一舖功德。從甚麼處得來。大眾知麼。樹大也須從地起。山高怎奈有天何。雖然如是。只如天地未分以前一著。落在甚麼處。良久云。切忌道著。珍重。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為寶三和尚荼毘舉火
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卓杖云。　三界由想有。百年成夢遊。忽爾風吹劫火熾。翻然大海滅浮漚。寶上座。賦歸休。透脫六處。撇開兩頭。雲山有路平如砥。月殿無人冷似秋。以炬作○相云。燒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    德山棒。臨濟喝。時到秋來桐葉落。今朝月令更不同。楊歧驢子三隻腳。此四句內有一句。能縱能奪。能殺能活。若能檢點分明。勞東說西說。西堂出問。娥眉女子鬚拖地。焦尾大蟲腳指天。此是何人分上事。師云。用不堂便喝。師云。用不著。堂又喝。師云。用不著。堂作女人拜。師云。用不著。堂作禮歸位。師乃云。言見諦。句句超宗。無情說法。柱杖成龍。其或未然。長文短頌。卓柱杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     歲朝上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問。如何是新年佛法。師云。爆竹連聲響。如何是舊年佛法。師云。□地起春雷。問。臘梅開謝事如何。師云。還我核子來。僧無語。師傳打。乃云。春風浩蕩海天長。情與無情共舉揚。獨有梅花先洩漏。橫枝疏影暗浮香。——聞麼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     徐寬禧居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    個事無形色更強。有何佛法可商量。庭前柏子連天翠。諗老拈來話柄長。僧問。猛虎出洞時如何。師云。獅子當軒。進云。見虎不傷時如何。師云。還我性命來。僧一喝。師便打。問。如何是大力白牛。師云。凡聖同耕。進云。收來時如何。師云。穿著鼻孔。進云。放去時如何。師云。水草具足。乃云。衲子聚滿堂。春光一線長。白雲飛古洞。別是一家鄉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     董雨蒼居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雨後晴空山色秀。紫霞終日倚長天。不是尋常新氣象。當機歷歷古今玄。問。如何是奪人不奪境。師云。山寺日高僧未起。問。如何是奪境不奪人。師云。堂前衲子笑盈眸。問。如何是人境兩俱奪。師云。子夜不知歸何處。問。如何是人境俱不奪。師云。曉來又上白雲樓。乃舉香林曾受營中二將軍供養。既久。未言一句佛法。一日問曰。和尚三十年來不言一字。教我如何得入。林云。二位將軍喫底是什麼肉。曰。豬肉。曰。何不喫人肉。曰。人肉喫不得。曰。人肉何似豬肉。二將軍於此有省。者段公案。千古不磨。山僧受董檀越供養。未食豬肉。先食人肉。倘有個不甘底出來問。豬肉即是。人肉即是。則向他道。豬肉人肉。舌頭無骨。食著滋味。千足萬足。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張拙仙居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庭前老柏葉重新。古殿涵元意更深。照得前峰添個事。山河明暗兩相親。且道是山門景緻。是後人標榜。僧問。如何是金剛王寶劍。師云。動著血淋淋。問。如何是踞地獅子。師云。一吼萬山傾。問。如何是探竿影草。師豎柱杖云。會麼。問。如何是一喝不作一喝用。師便打。乃云。歌罷一場聲外曲。落花流水味無生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為杭州彌陀寺智慧法師起靈罐
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以杖指罐云。者個沒巴鼻。權名舍利罐。大攝盡虛空。小入微塵內。出沒隱顯中。蕩蕩觀自在。去來任自由。隨緣無罣礙。諸上座。是甚麼。咦。切忌擬議與思量。請出化城歸寶所。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     入塔
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以如意作○相云。與師別將四十年。難忘金旻一指禪。吳越風光欣賞遍。海門曾憶了楞嚴。如是幻遊如是佛。如是蓮臺不夜天。這個無縫光明藏。大千沙界總周圓。恭維智慧老法師。律淨嚴身。行願功滿。宏法事畢。幻緣境遷。回首故鄉。皓月孤懸。感眾仰慕。歌頌難宣。特於無影響山中。擇片無陰陽地。建斯無縫寶塔。妙峰起秀。庚山甲向。四界分明。護神圍繞。今朝時吉日良。請師居此勝幢。吉祥如意。不涉春秋。人天奉獻。即今入塔作怎麼道。捧靈罐送位云。舍利送入光明幢。萬古光明無盡藏。喝一喝退出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a18">
    </a>
    <span style="color:#333399">
     民國十七年戊辰冬
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     海軍部長兼閩主席楊樹莊前主席方聲濤暨耆德護法請住福州鼓山湧泉寺進院法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     入院
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以柱杖指三門云門門洞達。路路通行。鍾靈毓秀。源遠流清。霹靂一聲振石鼓。白雲彌布乳泉鳴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     彌勒殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天上無彌勒。地下無彌勒。驀直路相逢。大家諱不得。禮拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韋馱殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    威靈赫赫擁山門。歷經塵劫奉世尊。普眼照破魔羅窟。寶杵摧邪輔正人。回光瞻禮大雄覺。空花法界無喜嗔。菩薩悲願難酬達。僧伽蒙益永安甯。禮拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     伽藍殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四時豐盈全賴汝。一法不周半累吾。但得鍋中常有米。何須滿地盡銷金。禮拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     祖師殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六耳不同謀。證龜卻成鱉。法本法無法。無法法亦法。今說無法時。法法作麼說。顧左右云。一場露泄。禮拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若見諸相非相。即見如來。山河大地。萬象森羅。盡皆是相。作麼生說個非相底道理。時難只得同香火。莫聽傍人說是非。禮拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     入方丈室云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    新和尚。舊法座。新舊何曾有兩個。五十餘年窮子歸。捨父逃逝誰解錯。一支聖箭射九重。薰臭鼓山成話墮。喝起狂瀾水逆流。白雲峰頂虛空破。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    到法座前立住。舉請啟云。　官隨印轉。將逐符行。恭對人天。分明剖露。付與上首宣畢。即指法座云。一著高一著。一步闊一步。人人自有通霄路。遂陞座。拈香畢。歛衣就座。上首白椎云。法筵龍象眾。當觀第一義。乃云。雲上座昔年曾離此山去。千手大悲攔不住。今朝又向此山來。優曇花向半天開。一來一去。歷歷分明。今日昔年。頭頭合轍。所以道只解舊時人。不解舊時行履處。正當恁麼時。不涉來去一句。作恁麼道。屴崱峰頂深夜坐。天風吹送海潮來。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至理無言。絕妙絕玄。向上一竅。千聖不傳。諸大德。且道為什麼不傳。欲識個中意。北斗面南看。是以釋尊掩室於摩羯。淨名杜口於毘耶。空生唱無說之說。釋梵無聽而聽。今有護法張寬因。祈求金剛光明寶戒。請法飯僧。若論此事。三世諸佛既不說。口掛壁頭。山僧於此豈敢饒舌。雖然如是。實際理地。不受一塵。而建化門庭。不捨一法。所謂默時說。說時默。大施門中無壅塞。即今為法說個什麼。佛法寶藏。不用思量。物物頭頭。毘盧放光。雄雞半夜鳴何事。枯木花開劫外香。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     除夕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。年窮歲盡如何。答。梅花遍地開。進云。恁麼則大地回春去也。答。明日向汝道。僧禮退。乃云。今夜正當除夕。山僧如何分析。懶烹露地白牛。免見倚他牆壁。雖然時節相遷。那事從無變易。驀召大眾。眾回顧云。各請歸堂。明晨祝聖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元旦上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香祝聖畢。喝一喝云。即此時節。便是去年今日底消息。前年今日也不出這個消息。後年今日也不越這個消息。乃至年年今日亦未離這個消息。且道這個是什麼消息。僧出問。如何是這個消息。師云。可惜許。僧擬議。師便打。問。如何是賓中賓。師云。奴見婢殷勤。問。如何是賓中主。師云。農夫自歌舞。問。如何是主中賓。師云。春和萬物新。問。如何是主中主。師云。當軒塗毒鼓。進云。賓主相見時如何。師云。不是鍾子期。伯牙終不撫。問。如何是新年頭佛法。師云。滿城鑼鼓鬧喧喧。如何是舊年底佛法。師云。臘梅先送一枝春。進云。學人還有分也無。師打云。不許夜行。投明須到。乃云。一氣不言含有象。萬靈何處謝無私。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劉佛智居士割愛為尼。以衣具袍布施。請上堂。師陞座。拈香畢。執杖云。夢破自然開正眼。逍遙林下學無為。圓頂香霑甘露水。半肩雲染福田衣。師拈袈裟角示眾云。大眾見麼。此衣不從雞足峰前傳來。亦非大庾嶺授得。本為善心織就。慧力裁成。明明結角羅紋。密密針鋒不露。展之包羅萬象。作大福田。百千萬億人天咸為瞻仰。收之則須彌倒卓。日月潛輝。九十六種外道罔測其名。若向這媥幘得去。如龍遇水。普潤群生。堪紹佛祖之慧命。永作人天之眼目。雖然如是。即今佛智尼請法。為祈福慧齊增。且舉五祖演和尚公案。僧問。如何是諸佛出世處。祖云。東山水上行。圓悟和尚云。我則不然。若有人問。如何是諸佛出世處。便向他道。薰風自南來。殿閣生微涼。據此一人平坦處險峻。一人險峻處平坦。雖然二俱作家。若在鼓山又不然。忽有人問。如何是諸佛出世處。未免與他劈面便掌。不惟令者僧當下知歸。亦且諸佛出世有處。大眾且道鼓山這麼舉揚。與二老是同是別。良久云。一把柳絲收不得。和煙搭在玉欄杆。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a19">
    </a>
    <span style="color:#333399">
     民國十九年庚午春鼓山戒期傳授戒法丹墀兩鐵樹一為閩王手植一為聖國師手植迄今千餘年物也樹高尋丈忽著花大如盆瓣如鳳尾眾讚為希有
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     監院宗鏡居士歐陽英莊原毫羅世方等請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香祝聖畢。上首白椎云。法筵龍象眾。當觀第一義。師揮拂子云。屴崱巍巍石鼓山。靈源湛湛白雲間。通霄有路朝梵剎。石門無鎖罷開關。聽經龍受高僧訓。喝水逆流去復還。千年鐵樹欣然笑。發放靈花現瑞曇。僧問。屴崱峰頂即不問。鐵樹花開事若何。師云。杖頭懸日月。進云。如何是諸佛導師。師云午夜睹明星。進云。虛空界盡。凡聖路絕。更求指示。師便打。進云。一棒徹底請師徵。師云。如何是徹底處。僧喝。師云。再喝看。僧作禮。師云。速退三千里問。窟中獅子如何翻身。師云。野干不會。進云。哮吼一聲天地徹。師云。也跳不出。僧便喝。師打。問。離四句。絕百非。向何處參究。師云。這堣ㄢ\念篇章。良久又云。不許你念我念。——千年鐵樹始開花。玉瓣金盤映晚霞。為問法筵龍象眾。國師今日又還家。白椎云。諦觀法王法。法王法如是。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     新戒觀本請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以杖指法座云。喚作法座則觸。不喚作法座則背。畢竟喚作甚麼。獅子窟中獅子吼。象王行處象王威。若是腳跟點地漢。何妨信步即登臨。陞座拈香祝聖畢。執柱杖云。虛空昨夜笑無休。無蒂花開鐵樹頭。不是目前春富貴。報君莫向外追求。世尊拈出飲光笑。笑破根塵火嵕x。火嵕x。千百妙義一時酬。無作功勳無劣優。大冶精金飛片雪。究竟無起亦無收。所以盡大地是個戒堂。遍塵剎是個期會。何曾有結有解。但於靜動照顧眉毛。無令散失。從此一去。觀山玩水。也是在期場。迎賓待客也是在期場。應事接物也是在期場。乃至靜鬧閒忙也是在期場。但只要你諸人時時提攜。默默返照。直到鑽木出火。自然握土成金。若到這個田地。方得自由自在。不負十方聚會。海眾咸臻。長連床上裝模作樣。受盡辛苦。必定求個甚麼。手執夜明符。幾個本天曉。今有新戒觀本。宏誓為祈妙戒。了證三空。即今妙戒作恁麼。良久云。龍門無俗客。鳳閣有朝臣。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a20">
    </a>
    <span style="color:#333399">
     民國二十二年癸酉在鼓山新築放生園落成對群生說法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。放生園事今落成。慰汝群生好棲身。善信崇佛興慈濟。三壇施處智悲融。了知法界平等覺。貪嗔癡愛性圓明。念異十惡從心起。心忘罪滅萬法空。以柱杖作圓相云。如是會得。不壞假名。羽介鱗毛。十二類生。苦樂三途。在處無礙。四聖六凡。何有階級。當下忘懷。福罪虛融。一念廓然。三際頓斷。千差萬別。無非圓通。所以二十二祖摩拏那尊者偈曰。心隨萬境轉。轉處實能幽。隨流認得性。無喜亦無憂。雖然如是。且道這個無憂喜的。作恁麼剖判。良久云。塵塵極樂。念念彌陀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為廣東心蘭師封龕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執封條打○相云。恭維圓寂比丘心蘭大師封龕之辰。即今封龕作恁麼道。行來粵海與閩山。芒鞋踏破得心安。要知個中藏身處。佛祖難將正眼觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    起龕以杖指龕云。耆衲心蘭大師細聽。廣東恁麼來。羅浮山月任徘徊。閩海恁麼去。石鼓雷轟雲歸去。靈源洞堬鶻停。無生路路有休處。鐵笛一聲歸去來。雪花飄落冷如梅。雖然如是。且道無生路在什麼處。以杖指云。驀直去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為慈舟法師封關
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執封條云。拈一放一。未曾深說。離一寬一。關主辨晰。辨得主中主。關中別有天。今有護法深信個事。恭逢彌陀如來聖誕。請慈老法師掩關。仗此功勳。迴向四恩三有。同出苦輪。兵革消除。民安物阜。現前大眾增福延壽。永獲禎祥。封關作恁麼道。良久云。百千萬億佛。都向此中來。待得三年後。蓮花處處開。以杖指云。封。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解制
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座卓杖震威一喝云。五七不是三十五。六六還成三十六。若能掀翻窠臼禪。方纔不與佛祖伍。昔日洞山解制。則道夏末秋初。兄弟們東去西去。直向萬里無寸草處去。祇如萬里無寸草。作麼生去。有僧舉似石霜。霜云。有人下語否。僧云無。霜云。何不道出門便是草。僧回舉似洞山。山云。瀏陽乃有古佛耶。今日解制。也須依樣畫葫蘆。只如萬里無寸草。諸人作麼生去。試請勘看。如若會得。不須上去下來。辛苦多日。其或未然。依舊煩他柱杖子道去也。萬里無寸草。夜半看天曉。何處不傷生。虛空入塵小。二俱都不攝。兼帶玄猷了。應時解制又作麼生。久云。一元回復新開泰。萬彙森然見本真。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     除夕
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    巖石積經霜迸裂。庭梅疊壓雪凋殘。人生百歲終何用。此道誰能著眼看。若有個念茲在茲者。出來道看。久之無人。乃云。今年除歲也恁麼。舊年除歲也恁麼。明年除歲也恁麼。直饒你除到眼光落地。四大分張。也只是恁麼。老僧數十年來參之究之。研之窮之。猶是恁麼。大眾又作麼生。此事要實悟實行實證實踐始得到者堙C如果柱杖子□跳出來道。今夜是什麼時節。說者些牽牽蔓蔓話。不見道有物先天地。無形本寂寥。能為萬象主。不逐四時凋。驀喝一喝云。也是牽蔓說話。畢竟直截一句如何道。召大眾云。各各歸堂吃茶去。侍者執下柱杖子。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     蘇州蕭振南居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。昨日商君來報道。滿耳秋聲一夜聞。師云。莫亂傳。進云。有眼不見。有耳不聞。師云。卻是盲聾漢。進云。瞞學人一點不得。師云。又道不見不聞。進云。誰人知此意。令我憶南泉。師云。果然亂傳。問。玉蕊金絲承露盤。彩鸞飛入五雲端。華藏世界人人具。樓閣全開事何如。師云。且立門外。進云。今日蕭居士預修請法。未審得何利益。師云。雅韻出一時。進云。恁麼則蒼松翠柏年年秀。喝水靈源日日流。師云。非關你事。問。堂前桂樹。滿院清香。未審意旨如何。師云。觸著闍黎鼻孔。進云。學人無鼻孔。師云。清香何處聞。進云。大家皆知。師云。以何為驗。僧展兩手。師云。那媥Ёo虛頭來。進云。只許學人知。不許學人會。又作麼生。師云。三十棒自領出去。進云。痛徹骨髓。師便打。問。屴崱峰懸毒鼓。未審誰人撾得。師云。山僧不打。進云。為甚今日上堂。師云。子且還我蘿蔔錢。然後老僧還子青菜價。進云。因甚麼不打。師云。罕遇知音。進云。滿堂盡是仙陀客。何必臨風唱鷓鴣。師云。水淺無魚。徒勞下釣。僧各禮拜歸位。師乃云。木樨花正發。山谷謁晦翁。鼻孔撩天處。杲日正當空。雅韻出一時。千載傳真風。遂舉富鄭公初秋聞雷偈云。默坐公堂虛隱几。心源不動湛如水。一聲霹靂頂門開。始識從前自家底。又秦國夫人計氏看經有省偈云。儘日看經文。猶如舊識人。莫言頻有礙。一舉一回新。師云。沒量大人。踏著自家影子。未免肝膽向人。雖然如是。總是這邊事。如何是那邊事。鴛鴦繡出從君看。未許金針度與人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     圓戒上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛子受佛戒。即入諸佛位。位同大覺已。即是真佛子。瞿曇老漢恁麼說話。面皮厚多少。沙彌十戒。比丘二百五十支。菩薩三聚十重四十八輕。乃卓柱杖云。被山僧一卓粉碎了也。說甚止惡防非。開遮持犯。白四羯磨。全體戒定慧。這堥ㄠo徹。把得住。便是澄潭月影。靜夜鐘聲。隨叩擊以無虧。觸波瀾而不散。於通宵路上。也許上座隨分走些。若是鼓山潑天門戶。未許上座攀仰在。不見道石門壁立青霄。飛鳶莫度雲漢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     監院善欽寶月請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉保壽會下監院問。如何是佛法大意。壽云。汝向後兒孫滿天下去在。如是三年為監院。每每問道。壽嘗示云。汝向後兒孫滿天下去在。日久心中未明。亦不改志。一夜遇壽巡夜。乃挽住云。今日若不為某甲說。即打和尚去在。壽云。汝知者般事便休。院主於言下大悟。前保壽退居。請院主住持。保壽纔登座。拈香畢。三聖即推出一僧。便打。聖云。與麼為人。非但瞎著者僧眼。瞎著鎮州一城人眼在。壽便歸方丈。師乃豎佛云。今日山僧亦為諸人拈椎豎佛。且道瞎著多少人眼。喝一喝下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     誕日解制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師打○相云。大眾見麼。正是未離兜率。已降皇宮。未出母胎。度生已畢。卓柱仗云。於此會得。何勞解結。倘或未然。山僧打開布袋去也。復云囉哩囉囉哩。僧問。和尚未生時如何。師云。天高地厚。進云。生後如何。師云。遍界光輝。問。如何是句到意不到。師云。簫管樓臺聲細細。問。如何是意到句不到。師云。遊蜂空醉五湖春。問。如何是句意一齊到。師云。西湖桃李春三月。看破枝頭別有香。乃云。常年一個主人公。刻刻提撕莫放空。等閒摸著眉毛角。元來鼻孔也相逢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     馬金墀居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。如何是過去的佛。師默然。問。如何是現在底佛。師豎拂云。會麼。問。如何是未來佛。師云。莫妄想。問。趙州到二庵主處。問有麼有麼。二庵主一般豎掌。為什麼肯一不肯一。師云。多嘴阿師。僧作禮。師便打。乃舉臨濟示學人云。沿流不止問如何。真照無邊說似他。離相離名人不稟。吹毛用了急須磨。揮拂子顧大眾云。會麼。又喝一喝云。吹毛劍下無知己。惹得山僧特地呈。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     起七
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七期晝夜忙。踏破威音王。東西無辨處。南北豈商量。舉香板云。會得同受用。齊登選佛場。以香板卓地云。起。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     結制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師云。一擊忘所知。更不假修持。動容揚古路。不墮悄然機。敢問眾中有不墮悄然機者麼。首座出問。和尚未出方丈。早已漏逗。復來陞座。更有什麼指示。師云。堂前鼓鼕鼕。進云。恁麼尋聲逐響去也。師云。有耳不許通消息。進云。還有向上事也無。師云。覿面誰不見。進云。恁麼則不墮在不疑之地。師云。祗為人前多個事。進云。這事且置。祝願一句作恁麼道。師云。聾人側耳聽座作禮云。大眾證盟。師打云。一曲還他賀太平。乃舉石鞏藏禪師。曾為四品將軍。膂力過人。嘗以弋獵為事。一日逐群鹿。過馬祖庵前。問祖見鹿否。祖曰。汝是何人。曰。獵者。祖曰。汝解射否。曰。解射。祖曰。一箭射幾個。曰。一箭一個。祖曰。汝不解射。獵者曰。你解射否。祖曰。解。曰。你一箭射多少。祖曰。我一箭射一群。曰。彼此是生命。何用射他一群。祖曰。汝既知此。何不自射。曰。若教某自射。則無下手處。祖曰。這漢歷劫無明煩惱。一時頓息。遂投祖出家。更名惠藏。後來出家。常駕一張弓。兩枝箭。凡見學人。便云看箭。師云。石鞏習氣未除。山僧隨例起倒。以拂子作張弓勢云。看箭。西堂維那一齊下喝。師云。一箭落雙鵰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     隆明隆和請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    昨夜文殊起佛見法見。被山僧貶向二鐵圍山。所供是實。何故。不向佛求。不向法求。不向僧求。應當如是。揮拂子云。見麼。喝一喝云。聞麼。萬籟有聲聞不得。寒巖無耳卻知音。僧問。如何是內不放出。師云。春前不用花枝巧。進云。外不放入時如何。師云。雨後隨他色色新。僧擬議。師打云。蟠桃已熟三千歲。跛鱉難逢劫外春。問。腳跟未穩時如何。師云。是誰起倒。僧退後。師打云。汝腳跟在什麼處。僧無語。師又打。乃云。盤山道向上一路。千聖不傳。慈明道向上一路。千聖不然。山僧道向上一路。無舌能宣。且道是同是別。喝一喝下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。虎未出林時如何。師作吼聲。進云。獅子出洞又作麼生。師云。性命也不顧。僧無語。師便打。問。如何是未問底句。師云。速道速道。問。如何是已問底句。師云。聲震如雷。進云。學人不問。作麼生道。師云。毒氣深厚。僧擬議。師便打。問。如何是剃頭人。師云。出家俗漢。進云。未剃頭時如何。師云。在家道人。進云。百尺竿頭作麼進步。師震威一喝。乃云。年年五月五。家家懸艾虎。搭著嘴唇皮。毒氣連珠吐。大家還知吐不盡底麼。時有雞鳴一聲。師云。羽毛異類解當機。助我佳音一曲奇。直下翻身超現量。翀霄還是鳳凰兒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     茶次
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師問參頭。靈雲見桃花悟道。為什麼玄沙不肯他。進云。玄沙具眼。師云。具個什麼眼。進云。瞎。師打云。為汝點開。僧云。枯木倚寒巖。婆子為甚燒庵。師云。死漢。進云。學人則不然。師云。你作麼生。進云。冷飯不充明君膳。師云。重修庵室又如何。進云。王登寶殿。野老謳歌。師云。婆子與老僧是同是別。僧掩耳。師喚侍者。分明記取。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a21">
    </a>
    <span style="color:#333399">
     民國廿三年由福州鼓山到粵
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八月初二日闔郡官紳士庶送入曹溪是日適祖師誕日進香夾道緇素萬人
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初到曹溪門
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以柱杖點云。南柯一夢到曹溪。天涯窮子今來歸。今日有無權且置。呼為明鏡尚成非。黃梅夜半傳衣缽。堂堂千古放光輝。入室兒孫誰繼武。燈燈相續顯靈威。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     至寶林門
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以柱杖指云。明明曹溪路。寶林門洞開。十方禪和子。悠悠任去來。達此逍遙境。清虛絕塵埃。法界匪中邊。一門眾妙賅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     彌勒殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大腹便便笑呵呵。大千沙界雨芬陀。不離布袋乾坤大。三會龍華補佛陀。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韋馱殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三洲感應現童真。降魔伏醜具威神。咦。靈山咐囑猶留耳。赫赫將軍護法身。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     五祖殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    東土傳承。一花五葉。北秀南能。枝枝葉葉。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     六祖殿
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香云。年年二八八二日。現出空中飛鳥跡。雖然遍界不曾藏。離婁窺測不能及。畢竟如何委悉呵。燒香云。今日分明指示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     憨山大師座前
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香云。海內無敵手。鼓山是對頭。一回思憶著。令人恨不休。為甚麼不休。召大眾云。兩個泥牛鬥入海。一度拈香一度愁。再上香云。今德清。古德清。今古相逢換了形。法運興衰聽時節。入林入草不曾停。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大殿
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香云。娑婆教主。義闡無生。甚深妙法。誰佛誰生。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     入方丈云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    入先德之堂。登先祖之座。橫按鏌邪。全提正令。此是歷代祖師宏法利生之處。今日不肖到來。又作麼生。彈指三下云。彈指圓成八萬門。一超直入如來地。展拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     法堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以柱杖指法座云。巍巍寶座。祖祖相傳。頭頭無礙。法法皆玄。當陽頭出。擠攀迴絕。鐵眼銅睛。仰之不及。山僧到來。有甚奇特。欲窮千里目。更上一層樓。以柱杖一指云。陞。陞座拈香云。此一瓣香。不從天降。豈屬地生。爇向爐中。耑申供養。本師釋迦牟尼佛。及一切諸佛諸大菩薩。西天東土歷代祖師。本寺開山智藥尊者。六祖大師。中興繼位諸老和尚。伏願佛日增輝。法輪常轉。
    <span lang="EN-US">
     ......歛衣就座上首白椎云。法筵龍象眾。當觀第一義。執杖云。大事分明無一法。因緣未了又多端。憨山去後來今我。古剎重興賴眾緣。本寺是從智藥尊者開山。讖後一百七十年。有大聖人來此說法度人。成聖者數多如林。故名寶林。至我六祖來開化至今千數百年。度生無數。雖其中不無興替。至明代憨山祖師重興。挽回綱宗。今又越三百餘年。繼起乏人。久成荒廢。此次山僧在鼓山。三夢六祖喚來。復承宰官居士發起重修。派人到鼓山簡請。事不獲已。勉應其誠。今日雖臨此座。自慚德薄慧淺。理事生疏。全仗大眾護持。灑甘露於枯枝。布慈雲於火宅。共維祖庭。即今勉力維持。作恁麼生。向東西合掌云。袈裟角下四天王。下座。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     南華寺鑿放生池工竣上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    參禪一著。如開池相似。山門之內。一泓大池。淵深宏闊。含藏群象。靈泉湧其中。魚龍游其內。山光雲影。日月星辰。靡不於中顯現。其水入於田。則溉潤禾苗。流於海。則興波作浪。恁奈歲月綿延。隄防不密。被淤泥沙礫之填塞。積如平蕪。泉源涸竭。荊棘叢生。既無淵深之德。又乏輝映之功。自昔至今。無有下手者。如是山僧闢草萊。誅荊棘。運沙泥。固堤岸。曠日持久。施工不輟。不覺一時靈泉迸湧。蕩漾依然。功夫到這堙C推門落臼。然光不透脫。古謂之真常流注。所以道法性真常離心念。二乘如此亦能得。但只是化城止息。若向這堨[功運行。迸卻池岸。掀翻池底。向沒下手處。猛與一鋤。儘管十方世界。乾坤大地。情與無情。盡向渠儂手中乞命去也。如驢覷井。不入眾數。如摩尼寶珠。普應眾色。如樂見藥樹。病見即癒。功夫到這堙C謂之真參。然也是化城止息。正與麼時。眾中忽有個漢出來問。如何是寶所。山僧不覺呵呵大笑。且道笑個什麼。笑南華今日與人說道理禪。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香祝聖畢。上首乎白椎云。法筵龍象眾。當觀第一義。揮拂子云。昨夜三更時分。擎天柱神與主地神菩薩。將乾坤右旋一轉。驚起南海波斯七金山樹神。□跳上光音天。金輪王飛行四天下。弗婆提天雨珠輪。拘耶尼天雨金輪。鬱單越天雨摩尼。閻浮提天雨七寶。風不鳴條。雨不破塊。稻麥菽粟。自然生熟。彌勒菩薩從兜率內院下生人間。俾人人不參而悟。不修而證。或證須陀洹。斯陀含。阿那含。阿羅漢。辟支佛果。或證十住。十行。十迴向。十地。等覺。妙覺。乃至草木昆蟲。含靈蠢動。悉獲無生法忍。山僧拂子。在冷地上不覺失聲一笑。且道笑個什麼。萬象欣隨斗柄轉。百年難遇歲朝春。白椎云。諦觀法王法。法王法如是。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     曲江商會同人請於大鑑寺說法上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四眾普集。凡聖交參。向上風規。當陽披露。拈一機而眾機頓赴。曹溪路上。不妨立腳。舉一派而萬派齊收。南華門下。正好安身。金龍不守深潭。丹鳳豈擇桐枝。放曠隨緣。逢場作戲。固是衲僧本分事。只如南斗流光於曹溪。波斯進寶於瑤池。百凡順適。貿易如意。又作麼生話會。買鐵得金。滿場富貴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     除夕舉古云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    去年貧未是貧。大雄山上起白雲。今年貧始是貧。殿堂剩下破沙盆。拈著東來失卻西。惟有這箇舊主人。去年富未是富。添得一條娘生褲。山中有個陳樵子。不知春秋多少數。遂豎拂子云。貧富貴賤。儉素奢華。都不出這堙C香巖真淨二大老。總在去年今年媔^交。未見輸贏。祇如曹溪年窮歲盡。除夕一句。畢竟如何吩咐。大盡三十日。小盡二十九。那許閒工夫。說甚無與有。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張子廉趙鏡涵王治平李執中居士等請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。今朝七月十五。目連神通救母。幸得諸佛歡欣。救拔冥中罪苦。且道即今冥陽兩利事。如何舉揚。以杖畫○相云。水陸同真際。含靈何欠餘。法施無彼此。妙理絕親疏。天堂地獄息。心皎月圓孤。了茲平等性。凡聖本無殊。今有三寶弟子趙寬鏡張寬廉等。為祈消災息劫。植福延齡。超薦幽冥。往生淨土。請山僧登座。舉揚向上。且道即今超薦息災。作恁麼道。良久云。一缽和羅飯。普供佛法僧。延福消災難。蓮池上品生。震聲一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。如人上樹。口啣樹枝。手不攀枝。腳不踏樹。有人來問。如何答話。師云。懸崖有個玉麒麟。進云。未審是樹上語。樹下語。師云。踏破孤峰月更明。僧一喝。師打云。不知春色早。猶待雪花飛。有居士問。二龍爭珠。誰是得者。師云。山僧腳下兩重泥。士無語。師打云。鷸蚌相持。漁人得利。乃云。今辰三岔眾居士。敦請山僧舉向上宗乘。無奈住持事繁。且舉一則現成公案。不負當人之請。昔王常侍參臨濟問曰。眾僧看經否。濟云。不看經。還參禪否。濟云。不參禪。既不看經。又不參禪。作個甚麼。濟云。總教伊成佛作祖去。侍曰。金屑雖貴。落眼成翳。濟云。將謂汝是個俗漢。師著云。相隨來也。敢問大眾。山僧這一轉語。是常侍相隨臨濟。是臨濟相隨常侍。喝一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     曾寬璧區寬渭羅惟善劉惟琦眾戒子請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    揮拂子云。佛子受佛戒。即入諸佛位。瞿曇老子恁麼說話。面皮厚多少。沙彌十支。比丘二百五十支。菩薩三聚。十重四十八輕。乃卓杖云。被山僧一卓粉碎了也。說甚麼止惡防非。開遮持犯。白四羯摩。全體戒定慧。這堥ㄠo澈。能把住。便是澄潭月影。靜夜鐘聲。隨叩擊以無虧。觸波瀾而不散。入曹溪路上。也許諸人隨分走些。若是寶林門戶。未許攀仰在。不見道本來無一物。何處惹塵埃。即今如何是心戒。說C若會得。不妨將一句道來。其或未然。山僧自道去也。良久云。相識滿天下。知心能幾人。喝一喝。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     方養秋居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    萬法歸一。昨日事畢。一歸何處。今朝長至。倘有透得關者。出來通個消息。僧問。萬法即不問。如何是冬至底事。師云。春光一線長。進云。未審佛法長多少。師打云。根深萬事足。乃云。明頭來。明頭打。暗頭來。暗頭打。四面八方旋風打。虛空來連架打。此是先聖為人痛快處。若信得及。不勞山僧棒如雨點。喝似雷轟。若作道理會。即辜負己靈。若不作道理會。又顢頇佛性。倘有漢子出來道。打也恁麼。畢竟意旨如何。但向他道。來年更有新條在。惱亂春光卒未休。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     誕日吳寬乘居士等請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卓杖云。人人有個無量壽。長共虛空不老春。無量劫來至今日。無增無減一般新。卓杖云。大眾。無量壽佛來也。普為諸人授記云。我不敢輕慢汝等。汝等將來作佛。壽命無盡。智慧無盡。福德無盡。乃至一切神通妙用。悉皆無盡。與佛齊等。無欠無餘。正當恁麼時。冥合本妙。作恁麼生道。一念無生。全體顯現。一念既生。森羅萬象。今有三寶弟子吳寬乘。設齋供佛。廣結良緣。為祈消災免難。福壽高增。即今因齋慶贊一句作恁麼道。良久云。無盡藏同無量壽。當來彌勒會龍華。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     沙彌尼寬廣請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這個法王座。龍天常擁護。繼佛續心燈。宏法是家務。象峰巍巍高插天。眾峰環供一峰前。雪歸巖穴泉歸壑。翠竹黃花盡說禪。信具堂前提祖印。萬派千流入海圓。今有沙彌尼寬廣請法設供。為植福延齡。即今因齋慶贊一句作恁麼道。良久云。龍女獻珠成佛果。觀音應現女兒身。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     唐允恭連聲海等居士送藏經請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座。拈香祝聖畢次拈香云。名通四海。德重八荒。拈來供養。啟請大藏。唐居士允恭。連居士聲海。陳居士培根。江居士嘉祿。何居士寬智。及四眾人等。伏願同登華藏玄門。共入毗盧性海。歛衣就座。僧問。藏經圓滿即不問。世尊未開口時。經在甚麼處。師云。葛藤遍地。進云。恁麼祇園得現在底。如何是未來底。師打云。這個是現在底未來底。僧無語。師又打。問。如何是有句。師云。諸佛難開口。問。如何是無句。師云。燕子語喃喃。問。如何亦有亦無句。師云。日照寒潭萬古清。進云。有無俱不立時如何。師云。月到三更分外明。問。如何是五蘊皆空。師云。有眼不見色。問。如何無智亦無得。師云。蚊子咬鐵鎚。問。一大藏經未審本命元辰在那一字。師云。當機不見舊時人。乃舉古有一婆子。令人送供。請趙州為轉藏經。州受施畢。下禪床繞一匝云。語婆子為轉藏經竟。其人回舉似婆子云。請彼轉全藏。如何祗轉半藏。州云。在老婆子分上只得半藏。師云。這婆子將沙博金。趙州隨波逐浪。檢點將來。果然只得半藏。即今南華一藏週完。且道如何是轉底消息。若云有藏可修。有經可轉。定墮拔舌泥犁。若云無藏可修。無經可轉。亦墮拔舌泥犁。如何得透脫去。喝一喝。纂成一部零星藏。猶恨當年老蠹魚。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛誕日丁寬寶許寬柱居士請結制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香祝聖畢云。高懸日月。劍挂眉鋒。截斷眾流。當爐不避。理無曲斷。車無橫推。折栴檀片片皆香。飲醍醐涓涓甘露。須知向上提持。還他腳跟點地。召大眾云。有腳跟點地者麼。僧問。大地為爐。須彌為香。慶祝當今。阿誰酬價。師云。超然獨步謝明君。進云。即今請師接待。有何指示。師云。一棒一條痕。問。如何是西來意。師云。撐天古柏枝枝秀。進云。恁麼這萬里寒梅增意氣。千峰翠竹繞雲龍。師云。風流入面能生巧。進云。是處池中皆有月。誰家灶塈騕L煙。師云。閒言語。問。如何是死句。師云。青峰不解翻觔斗。進云。如何是活句。師云。覺後空空有大千。進云。不死不活時如何。師打云。向這奡閂雃R氣去。問。世尊拈花意旨如何。師云。萬象叢中一點紅。進云。迦葉微笑又作麼生。師云。年月日時俱是好。僧無語。師打云。無端撞著太歲頭。乃云。銅頭鐵額。呵佛罵祖。棒下了無生。問答起今古。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元宵
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今朝又是上元節。徹底窮源為君說。見佛不在麻三斤。何須更說乾屎橛。佛身充滿於法界。也是老婆心痛切。不昧本來是具足。一任東扯與西拽。眉毛綰向額中。自然與眾各別。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛成道日眾居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    子夜踰城到雪山。藤蘿青嶂白雲間。蘆芽穿透金剛眼。頂上容巢任鳥還。果滿三祇成正覺。一生補處道心安。祗因錯認明星現。四十餘年把釣竿。僧問。夜睹明星即不問。如何是諸佛印。師云。杖頭一句垂方便。問。如何是道人心。師云。湯火無虞泛碧流。進云。佛祖一口吞盡。還有眾生可度麼。師云。疑則別參。進云。學人到此。染污不得。師打云。頂戴奉行。問。佛祖未生時還有向上事無。師云。有。進云。若道有則觸。若道無則背。請和尚判斷。師云。頂門一具黃金骨。造次凡流豈可明。問。如何是內。師云。人貧志短。問。如何是外。師云。馬瘦毛長。進云。內外中間俱不著時。和尚在何處安身立命。師云。棒頭有眼明如日。教人到處得逢渠。乃云。急著眼。快先登。雪到紅爐一點清。個堶Y無仙子客。臨機棒下豈容情。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     許國柱居士為超薦父母請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    陞座拈香畢。執杖云。江漢春來風浪惡。驪珠擊斷蒼龍角。優曇花老夜摧殘。苦痛蒼天空寂寞。梅開殿角。鴉噪庭前。覿露哲人面目。爐煙結篆。燈燭輝煌。全彰居士徽猷。於此薦得。便知秉鈞老居士八十四年。生本不生。即今還駕無何有之鄉。死亦不死。其或未然。山僧撥轉雲頭別通一路去也。卓柱杖云。卓開地府天堂路。上品蓮花朵朵開。水鳥樹林演妙法。神棲安養紫金臺。今有許國柱居士。來山禮祖。孝誠報親。請法設齋。供養三寶。祈求追薦祖先考秉鈞大人。先妣胡太夫人。超生極樂。且道即今超薦一句作恁麼生道。良久云。一點靈光通萬象。普天遍地現全身。震聲一喝下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     新戒比丘尼寬慧等請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執柱杖云。昨由雲門到南華。帶水拖泥路未賒。嵐氣迷濛翳慧日。四山黯黯被雲遮。目淨空中無幻化。百城煙水舊生涯。斷臂墜腰折足範。不辭遠道駕三車。今日齋主為利冥陽。特請舉揚個事。卓杖云。靈光獨耀。迥脫根塵。體露真常。不拘文字。心性無染。本自圓成。但離妄緣。即如如佛。妄緣非實。一切惟心。心境若空。一切妄緣從何而有。其迷妄也。妄見有生。妄見有死。於生死中。起諸惡業。造諸罪障。其離妄也。生如漚起。死如幻滅。於本無生死中。罪福俱幻。只在當人直下了當。觸處無非淨土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     何慧容居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    揮拂子云。即此用。離此用。通身是口橫身動。四句中。百非外。扯破虛空作被蓋。不說心。不說性。魚龍得水成性命。不求佛。不求祖。抱個石頭叫冤苦。不著聖。不著凡。大都緇素絕顢頇。幸得今朝本上座。當場與汝結同參。僧問。如何是第一訣。師云。柱杖臂頭楔。問。如何是第二訣。師云。八面無休歇。問。如何是第三訣。師云。一雷轟轟烈。進云。學人則不然。師云。汝又如何。進云。訣訣訣。百草頭邊俱漏洩。師便打。問。鐵馬繞須彌。和尚作麼生踏蹬。師云。一步到長安。問。如何是諸佛戒。師云。峰頭閒雲一掃開。問。如何是諸佛定。師云。明月清風常自在。問。如何是諸佛慧。師云。春色滿園關不住。問。如何是諸佛性命。師云。一枝紅杏出牆來。乃舉高峰云。若論此事。如萬丈深潭。下一個石頭相似。先要知他四維羈礙所絆處。毫無罣念。然後加力一聲。掀天揭地。如斯用功。七日若不明白這段大事因緣。可來截取老僧頭去。大眾還有會得高峰意麼。會得請單刀直入。會不得。滿地葛藤。參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     居士布寬靜等請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。幻游一個山野。從來是個擔板漢。數十年來未曾與人說個禪字。今日狹路相逢。未免出乖弄醜。論到佛法。本無一法可說。近來佛法不是無法。實是佛法太多。經云。但有言說。都無實義。又云四十九年未曾說出一字。諸仁者莫因老僧說無法。就在無法上計較。若著在無處釘橛。無法即早成有法也。今勸諸仁者。守個本分。不要妄生枝節。近見許多一向祇弄虛頭。向古人言語上穿鑿。學拈頌。學問答。或在人前棒喝。豎指擎拳。從西過東。從東過西。推倒禪床。拂袖便行。轉身作女人拜。打個觔斗出去等等。在古人是循機三昧。如今成了惡套。是吃前人乾屎橛。所以幻游對諸怪狀。作一切不理會。沒有許多閒力氣也。大眾要會佛法麼。老僧今將諸佛祖所有的佛法。盡情說與諸人聽好麼。昨夜幻游在禪床上。聽得時辰鐘——的嗒——的嗒——的走。阿。這個法音宣流大了。他說過去不可得。現在不可得。未來不可得。三世諸佛說法。都在堻\。你們試聽的嗒——的嗒。——下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今朝三月十五。眾集鳴鐘擂鼓。啟請說戒上堂。宗律一如波水。萬法本自圓明。切忌分歧彼此。若執向外馳求。面南欲看北斗。喝一喝云。古云。昨日夜叉心。今朝菩薩面。菩薩與夜叉。不隔一條線。諸子今即得戒。已田衣覆體。究竟是僧耶俗耶。大須仔細。直須掀翻。坐斷兩頭。中亦莫立。聽吾頌云。昨是白衣身。今成釋子面。緇素一齊拋。凡聖都不見。誠能如是。上報四恩。下濟三有。如或不然。只名名字比丘去也。且道如何是名字比丘。傷茲末運。獅蟲亂法。誠可嗟嘆。身披袈裟。不守佛戒。是非人我如山。嫉妒顛狂猶昔。無明貢高。貪嗔我慢。本願為僧圖謀解脫。未能悔過。罪惡重加。大眾莫謂雲上座不惜口業。說得利害。切須珍重始得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     監院佛輝請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師卓杖顧視大眾云。有麼。眾默然。師復云。眾中若有仙陀客。免得文殊下一椎。下座。時監院自悟。隨進方丈謝云。和尚今日說法。甚是深密。師云。汝得什麼道理。院云。公不負學道之心。師云。有何長處。進云。但願成佛。師高聲喚侍者云。快領者僧去。山僧怕的是佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     沙彌尼宏度請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。昔佛姨母大愛道。求佛出家。佛制女人不准出家。阿難再三懇請。佛說八敬法。令阿難傳達姨母。姨母遵受。佛許開戒。遂減正法五百年。雖然。非阿難不知世尊密意。非世尊無以度脫女人。自始以來。諸女輩于佛出家悟道證果。不可勝計。法華會上。諸尼受記。奮迅比丘尼。善財參叩總持。灌溪服膺于末山。大慧之印可妙總。妙湛圓明。豈分男女。只在一念迴光。始信與佛無異。爾諸尼眾。得受淨戒。雖未即到無垢成佛。亦幸解脫女形之累。得參三寶之尊。亦是火堨芺活C不易得也。從今已往。宜各發出世心。修出世行。迥超物外。毋染塵緣。以智慧明鑒自心。以禪定安樂自心。以精進堅固自心。以忍辱滌蕩自心。以持戒清淨自心。以布施解脫自心。自他兼利。兩足圓成。作苦海之慈航。為法門之柱石。名真佛子。真報佛恩。現前諸尼。宜共勉勵。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今是三月二十一。齋主請法祈福利。陞座拈拂說無言。生平伎倆弄窮極。第一義門問如何。未出方丈已說畢。夜半烏雞上須彌。撞倒帝釋靈霄殿。舉起拂子云。雲上座一生是個呆子。木石無異。今雖與眾法語。不過粥飯因緣而已。不是究竟。亦非實事。諸仁者得省要。不與山河大地交涉。處處發明。其道真常。能可究竟。何以。若向文殊門悟入者。一切土地瓦礫助汝發機。若向觀音門悟入者。一切音響蝦蟆蚯蚓助汝發機。若向普賢門悟入者。不動一步。遍歷十方。以此三門助汝深入。會麼。良久云。覓火和煙得。擔泉帶月歸。拂子拂一拂。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張質齊居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舉香嚴在百丈問一答十。機鋒迅捷。丈遷化後。到溈山。山曰。 
    聞你在百丈問一答十。是否。曰是。山曰。父母未生前試道一個看。嚴不能對。歸寮將平昔所學。翻閱一上。竟無可答。親到方丈請益。山曰。若為汝說破。已後罵我去在。嚴更轉急。發願入山密行。一日芟除次。拋瓦礫擊竹作聲。豁然大悟。偈曰。一擊忘所知。更不假修持。動容揚古路。不墮悄然機。處處無蹤跡。聲色外威儀。諸方達道者。咸言上上機。溈山聞謂仰山曰。香嚴會去也。仰曰。待某甲勘過始得。仰問香嚴。聞汝有悟道頌。試舉看。嚴舉前頌。仰曰。此是閒時構得。嚴又舉一偈云。去年貧未是貧。今年貧始是貧。去年貧。尚有立錐之地。今年貧。錐亦無。仰曰。如來禪許你會。祖師禪未會在。嚴又一偈曰。吾有一機。瞬目視伊。若人不會。別喚沙彌。仰曰。且喜師弟會祖師禪也。後住南陽嘗示眾云。若論此事。如人在千尺懸崖。口啣樹枝。手無所攀。腳無所踏。忽有人問西來意。不對則違所問。若對又喪身失命。正恁麼時。作麼生。時有虎頭上座云。樹上即不問。未上樹請和尚道。嚴呵呵大笑。師云。這是香嚴二十年打成一片底消息。居士若薦得。即與香嚴同一鼻孔。其或未然。如來禪。祖師禪。正是虛空釘橛。捏目生花。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     沙彌尼清靄沛弘請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    曹溪淵深。闃寂無門。象峰頂上。攀躋無路。淺水釣魚龍。平田尋虎豹。勞而無功。一場笑具。袈裟不得拖地。缽盂不用安柄。冬瓜茄子蘿蔔頭。度波檀波那獶轃u婆利尊者來也。自從舞得三台後。拍拍原來總是歌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為佛山仁壽寺如意寶塔開光
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執如意云。如來塔廟。遍滿人間。諸佛法身。量周沙界。茲者莊嚴仁壽禪寺。如意寶塔。大功圓滿開光。稱揚般若。萬德洪名。旋繞三匝。加持密印。仰謝百靈。祝願塔身與爍迦羅心而並固。共舜若多性而常存。即今檀信功成。福垂千古。慶贊作恁麼道。良久云。高超碧玉虹千尺。仰視祥光萬佛來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     眾居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    卓柱杖云。東君昨夜通消息。報道今宵月正圓。喝一喝云。年年是好月。日日是好時。大眾還會悉麼。時西堂擲出磬椎。師云。任憑滄海變。終不為君通。乃舉雲門到江州。有陳操尚書纔見便問。三乘教典即不問。如何是衲僧行腳事。門云。曾問幾人來。操曰。即今問和尚。門曰。即今且置。如何是教意。操曰。口欲談而辭喪。為對有言。心欲緣而慮忘。門曰。口欲談而辭喪。為對有言。心欲緣而慮忘。為對妄想。除此之外。畢竟作麼生是教意。尚書無語。門云。汝豈不見經中道。治世語言。資生事業等。皆與實相不相違背。何故今日鈍滯如此。尚書於是作禮謝云。某甲罪過。師揮拂子云。昔日陳子親到賓陽雞山扣擊。遭老僧幾回毒手。素知他閨閣中物。不肯放下。虛度多少光陰。今日為伊點破。以拂擊禪床云沒奈何打破戽斗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     黃衡秋居士請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雲門顧鑒笑嘻嘻。擬議遭他劈面批。不識有誰親會得。與渠把臂入林歸。還有會得這個麼。問。紅塵滾滾如何得脫。師云。無鬚鎖子兩頭捏。進云。恁麼則摸索不定。師打云。與汝穿卻鼻孔。乃云。人人本具。個個不無。守株待兔子。指月話葫蘆。若能當下翻觔斗。何須向外覓親疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a22">
    </a>
    <span style="color:#333399">
     民國三十一年重慶南岸獅子山慈雲寺啟建護國息災大悲法會道場
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     開經日上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以杖指法座云。祗這寶華王座。三世諸佛。歷代祖師。天下老和尚靡不從此豁開人天之正眼。盪掃魔外之邪宗。即今老衲上來。卻作麼生即得。震聲一喝云。獅子窟中獅子吼。象王行處象王威。登座拈香。歛衣就座維那白椎畢。師執柱杖云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀音妙智力。能救世間苦。三災八難除。蒼生咸覺悟。國泰民安樂。雨順風調護。菩薩降吉祥。除苦灑甘露。今日政府元尊閤國官紳啟建全國護國息災大悲法會道場四十九日。令山僧率領全體僧伽。諷誦諸品尊經。加持廣大圓滿無礙大悲心大陀羅尼。稱揚嘉號。祈觀音之慈濟。禱普賢之宏願。轉國運於興隆。使民安物阜。劫難消除。冤敵滅蹤。此界他方。均成樂土。化身隨應。演諸妙法。陣亡將士。死難同胞。聞法超昇。即泥犁苦趣。餓鬼道中。或放大光明。或見諸神變。凡有見其相。乃至聞其名。皆發菩提心。永出輪迴苦。火鑊冰河之地。變作香林。飲銅食鐵之徒。化生淨土。披毛戴角。負債含怨。盡罷辛酸。咸沾利樂。疾疫世而現為藥草。救療沈痾。饑饉時而化作稻粱。濟諸貧餒。以此功德。迴向法界。七趣十生。齊成佛道。今日法會眾善信等請法設齋。為祈植福延齡。災劫消除。且道因齋慶讚作恁麼道。良久云。四方共樂無為化。同頌堯天舜德明。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     曾養甫居士為母林太夫人壽慶請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。今朝伏為林太夫人壽辰。雲集緇流。表揚向上。若論此事。直須口掛壁上。無啟齒處。雖然如是。亦不得默照邪通。便當了事去也。卓柱杖云。水光山色映樓臺。氣轉陽和放瑞梅。燈火萬家人似海。渝江風月送春來。眾中還有迎風弄月者麼。久之無人出應。乃舉僧問五祖演禪師。如何是臨濟下事。祖云。忤逆聞雷。問。如何是雲門宗。祖云。紅旗閃爍。問。如何是溈仰宗。祖云。斷碑橫古路。問。如何是曹洞宗。祖云。持書不到家。問。如何是法眼宗。祖云。夜巡人犯禁。惟我臨濟門庭。全機大用。向劍鋒上救人。電光中垂手。倘遇俊流。不存朕跡。掀翻露佈。截斷葛藤。當軒寶劍。覿面堂堂。滯殼迷封。不堪種草。且道如何是臨濟下事。震威一喝云。今因曾寬威居士為母林太夫人壽慶。請法設齋。供養三寶。為祈福壽高增。吉祥如意。即今因齋讚一句作恁麼道。良久云。獅子山中獅子孔。滿堂同慶婺星輝。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     何夫人請上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執拂子云。第一義諦。離言說相。離文字相。離心緣相。且道作麼生觀。若道不能觀。云何道當觀第一義。古人道參禪也是第二義。看經也是第二義。持戒也是第二義。試問第一義諦屬誰。城隍鬧市分明露。山色溪光未是空。獨是老僧無義子。橫擔椰栗入山中。四句之中。誰是賓中主。誰是主中賓。誰是主中主。誰是賓中賓。會得也是黑豆生光。會不得也是黑豆生光。且道第一義諦在什麼處——參。今有護法何夫人。請法供齋。敬奉三寶。為祈植福延齡。消災免難。且道消災免難一句。作恁麼生道。良久云。道念元從信念發。災星消盡福星臨。交柱杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     在華巖寺為護國息災大悲法會上堂法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師至堂以柱杖指座云。祗這喚作法王座則觸。不喚作法王座則背。畢竟喚作甚麼。震威一喝云。若是腳跟點地漢。觸處都來任所施。蕩除魔業狐狼跡。即是法輪大轉時。歛衣坐下維那白椎畢拈柱杖云。國修法會。祈福消災。懺洗蒼生迷惘之心。導入正覺菩提之路。尋聲救苦。敬禮慈雲。啊。即今觀音大士在柱杖頭上放光動地。宣說普門微妙法門。諸仁者還見聞麼。所謂法不孤起。仗境方生。道不虛行。隨時應現。舊店新開。慈航早駕。動則無處不顯。靜則何地可藏。如若會得。隨緣度日。任運逍遙。其或未然。請柱杖子通個消息。本無一物著空花。豈撒時人眼堿漶C直下若能親薦得。何勞洞老喚作麻。今有大護法戴老居士誠修懺法。為祈植福延齡。消除災難。特設上堂大齋供奉佛法僧三寶。命山僧舉揚個事。且道因齋慶讚一句作恁麼道。良久云。山高四圍常相拱。海闊百川自來朝。華巖新氣象。香馥滿雲霄。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     在華巖寺大悲法會元旦陞座法語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今朝新年元旦節。普天同慶皆喜悅。護國法會祈和平。共證菩提圓三德。國運昌隆億萬年。四海歡欣寇消滅。生民齊唱太平歌。島域歸降釋冤結。試問大眾應時及節一句作恁麼生道。久無應對乃舉龐居士公案云。難難難。十石油麻樹上攤。易易易。百草頭邊祖師意。也不難。也不易。饑來吃飯睏來睡。山僧即今則不然。難也難。易也易。柱杖橫肩吹鐵笛。拈來覿面不容情。佛法不是小兒戲。今因大悲法會護法居士請法設齋。供養三寶。為祈災難消除。家家樂業。戶戶禎祥。且道因齋慶讚一句作恁麼道。良久云。華巖山上瑞雲開。凡聖同趨法會來。共祝新年新氣象。泰來否去運初回。下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     護國息災大悲法會圓滿請上堂《民國三十二年正月二十六日》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執杖云。金剛經云。若見諸相非相。即見如來。柱杖子是相非相。見甚麼生。果能了此。於一毫端現寶王剎。原是家珍。坐微塵娷鄐j法輪。本非外事。所謂大小相含。一多互融。若證此道。上報四恩。下濟三有。一切聖凡。無不酬度。即今法會圓滿。送聖還真。且道聖賢果有來去否。卓杖云。一月普現千江水。一切水月一月攝。今日眾護法以法會圓滿良辰。請法設齋。供養三寶。為祈干戈永息。天下太平。且道天下太平一句作恁麼道。良久云。國運鞏固。民物隆昌。觀音菩薩摩訶薩。天上人間妙吉祥。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a23">
    </a>
    <span style="color:#333399">
     民國三十二年歲次癸未十月初受李主任濟深及李伯豪主席暨各官紳請住乳源雲門山大覺禪寺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     入院
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以杖指山門云。佛語心為宗。無門為法門。個堨身入。別是一乾坤。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     彌勒殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    等個人來話。乞我一文錢。布袋能提放。龍華度有緣。展禮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韋馱殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩行願力。為法現天身。立形伏魔怨。迴光瞻聖容。展禮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     伽藍殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吉聖伽藍。一切現成。誓願堅深。護佛法院。常擁三門。萬古不變。展禮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     祖師殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈山咐囑。萬古昌隆。傳燈輝耀振宗乘。杖拂分明。再犯不容情。轟轟轟。天下太平。展禮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     大殿云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十方坐斷耀古今。塵塵剎剎示圓音。無來無去無出沒。物物頭頭露全身。且道如何是露全身處。東藥師佛。西彌陀佛。展大具九拜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     方丈云
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毗耶離瞎人撞彩。摩竭陀啞子喫瓜。新長老到這堙C如何即是。棒頭開正眼。拳下作生涯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     諸護法居士設齋請上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至法座前以杖指座云。平沈大地。高出虛空。釋迦彌勒。齊落下風。點柱杖云。陞。《遂陞座拈香畢。歛衣就座。上首白椎云。》法筵龍象眾。當觀第一義。師以柱杖於空中打一○相云。者是何物。分明說出。復以柱杖畫一☉相云。即此是華藏海中流出一切功德之母。今日山僧不惜眉毛。錯為諸人下個註腳。復以柱杖畫一ヾ相云。還會麼。倘有得此三昧者。出來相見。僧問。大悲菩薩千手眼。未審那個是正眼。師云。四方八面。進云。點出光明。乃云。問處光明答處親。舌頭拖地賣家珍。逢人不具通方眼。孤負桃花又一春。良久云。諦觀法王法。法王法如是。交杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雲門重新掛鐘板
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    執槌云。金鐘乍起。堂開拈花遺風。木板敲來。僧秉百丈事業。禪宗即是心宗。心宗即是禪宗。所以動止云為。盡是遮那勝境。山河大地。無非性海微波。今仗佛恩祖德。重紹雲門舊規。再振祖令。即今重懸鐘板一句作怎麼道。良久云。鐘板重懸宏祖道。戒根定樹慧花隆。以搥擊一板一鐘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     元旦小參
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    昨晚一眾人等上方丈參請。一切都舊。頭帽舊。衣履舊。袈裟舊。香爐燭臺。乃至山光雲影一切都舊。今朝上來。一切都新。頭帽新。衣履新。袈裟新。香爐燭臺新。乃至山光雲影。一切俱新。在內僧分上。有個不舊不新的。諸人當自知。但有時提得起。又放不下。有時放得下。又提不起。老僧今日不惜眉毛。提起放下。放下提起。活潑的在諸人面前。乃擊拂子云。見麼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     正月十五解制上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十五日以前。結起布袋頭。收了拔地金剛。內不放出。外不放入。水泄不通。凡聖路絕。十五日以後。解開布袋口。放出搏天鷂子。一任南天臺北五臺。古廟婺風雨。大悲院去趕齋。正當十五日。結也結他不住。放也放他不得。又作麼生。良久云。芍藥花開菩薩面。茅庵燒掉老婆心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四月八佛誕日上堂
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今日是瞿曇老漢墮坑落塹紀念日。諸方陞座。談玄談妙。說心說性。或誇天上天下惟我獨尊。或指跛腳阿師賊後張弓。或全提半提。宗通說通。各展旗鎗。互相矛盾。總是依草附木。隨邪逐惡。雲門技倆都盡。口門又窄。不解談玄談妙。說心說性。也不解全提半提。宗通說通。只是穩首東日。高枕茅庵。衲被蒙茸萬事休。此時山僧都不會。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四月十五日結制
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三月安居。九旬結夏。正好剋究己躬。討個下落。庶不負出家初志。從上老宿。說禪必有機鋒問答。說教即有性相偏圓。說戒就有律儀規範。說淨則究自性彌陀。皆是布縵天網。打鳳羅龍。鑄聖陶凡。不離當下。老僧今日舉出。特為血性男兒。英靈衲子。莫將有限身軀。造下無窮業海。平空放下。特地呈來。從頭一一分明。自己莫哄自己。隨情逐意。觸犯良朋。放曠心猿。傷風敗教。因果不懼。野獸同群。因果不昧。立地解脫。凡所見聞。宜當珍重。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     十月十五日結冬
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今朝十月十五日。雲門搬柴挖土。東西南北高賢。都來同甘共苦。木人側耳而聽。石女怒目而睹。萬象森羅點頭。黧奴白牯起舞。惟有無位真人。依舊如愚若魯。且道既是無位真人。那有閏餘成歲。壽命延促。巍巍堂堂。煒煒煌煌。離名離相。遍滿十方。且道教人如何供養。——隨分納些些。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     普說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這段大事。不是說了便休。所以中峰國師有云。「世界闊一尺。古鏡闊一丈。還知蒲團上。一個吞不下吐不出的無義味話頭也未。若向這堣@肩荷負得去。便可喚世界作古鏡。喚古鏡作世界。都無異致。如其未爾。世界與古鏡。古鏡與世界。相去不啻三千里。何以如此。蓋能所分別。覿體障礙。便是生死根本。故楞嚴經云。『根塵同源。縛脫無二。識性虛妄。猶若空花。由塵發知。因根有相。相見無性。同於交蘆。』這媯L你動步處。無你著眼處。昔安楞嚴讀到。『知見立知。即無明本。知見無見。斯即涅槃。』雖破句讀之。其桶底子當下脫落。直得七穿八穴。洞見老瞿曇心肝五臟。只得喚古鏡作世界。喚世界作古鏡。洞澈森羅萬象。混融大地山河。洗盡見塵。攪乾情浪。無第二念。無第二人。指南作北。敲東擊西。死柴頭上心花燦爛。冷灰堆堥矽V騰輝。安有一毫剩法與人為知解。近來佛法混濫。往往將根塵識妄。認作真心。說得宛然。了無交涉。諺云。『擊石乃有火。不擊原無煙。人學始知道。不學非自然。』」此說於做功夫上說得恰好。特為諸人重與註破。石中有火。未曾施一毫智巧之力。終日只說石中有火。說到眼光落地。依前只是一塊石頭。要覓一星點火。了不可得。此是不肯死心做功夫。以求正悟。惟記相似言語。說禪說道者也。更有一等癡人。聞說石中有火。擊碎其石。欲取其火。碎抹為塵。終不能得。卻不自責。不以智巧求之。便乃不肯相信石中果有真火。此是不信自心是佛。反道佛法無靈驗之凡夫也。此說且置。何為「智巧。」首以信根為石。次以無義味話頭為擊石之手。又以堅固不退之志。作固火刀。用精勤猛勇不顧危亡之力。向動靜閒忙中。敲之擊之。使不間斷。加上般若種性。乾柴一握。驀劄相承。引起一星子延燎不已。直至三千世界化為燋燄。復何難哉。昔百丈令溈山撥火。溈撥之不得。丈躬撥得之。舉謂溈曰。「你道無這個。」試問諸人。還識得百丈撥火的消息麼。其或未然。聽取一偈。「十方世界火爐闊。冷灰堆堬`深撥。得一星兒血點紅。今古從來無欠缺。諸禪流。莫休歇。燎卻眉毛萬丈光。若不如是遭凍殺。」參去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示眾
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    參禪無別法。只要生死恰。為什麼說個恰字。說C所謂百不思時喚作正句。句意不清則落有無。一落有無即是生死根株。所以恁麼不得。不恁麼也不得。恁麼不恁麼總不得時。正好劈頭一棒。擬議思量墮於毒海。如僧問溈山如何是有句。山舉起泥壁。如何是無句。山放下泥壁。僧云。有句無句。如籐倚樹。者時如何。山便呵呵大笑歸方丈。若向這堿搊o明白。方知有無不立。大用現前。超佛越祖。如何若何。劍去久矣。參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示眾茶話
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨拈一物示禪流。個個都來弄嘴頭。塞卻咽喉誰自悟。撩天毒氣鬼神愁。僧問。如何是現量。師云。眼光獨露。問。如何是比量。師揮拂子云。會麼。問。如何是非量。師云。慚愧滿堂新衲子。進云。總不恁麼時如何。師云。親見老僧。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     茶次
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。聲前聲後是誰光明。師云。山連翠色水連天。進云。一點水墨為甚麼兩處成龍。師云。慚頭徹尾。進云。向上關頭作麼生徹去。師拈黑豆云。這個是什麼。進云。黑豆。師云。喚卻眼睛。進云。請和尚別通個消息。師豎柱杖云。會麼。僧便喝。師云。俊哉。進云。不會。師云。將謂是獰龍。原來是跛鱉。拽柱杖下座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     茶話
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    風吹鈴鐸語能和。消散空沈念佛陀。無身覺觸真微妙。棒頭薦得不須多。僧問。如何是問話。古鏡兩重圓。乃云。師云。方磚四隻角。問。如何是答語。師云。我有一語。能縱能奪。按下雲頭。自肯摸索。撞鐘擊鼓。無繩自縛。拋弓擲箭。阿誰擺脫。參。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     茶次
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧問。今日是甚麼時節。師云。蠟燭燦金光。進云。燦後又如何。師云。梅兩滴蒼苔。僧默然。師打云。蒼苔路滑。問。疑情不起時如何。師云。喫茶去。乃云。嘗憶當初老趙州。年年此日賣風流。山僧拈出重烹煉。烘熱紅爐飛雪球。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     誕日茶話
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梅花幾點迓春忙。第一花風意自長。珍重遊人休外覓。娘生鼻孔噴天香。此四句有賓有主。有照有用。會得者出來相見。僧問。梅花未放時如何。師云。撐天柱地。進云。放時如何。師云。枝葉聯芳。進云。已放未放時如何。師打云。獨步無雙。問。如何是生。師云。乾坤有眼。問。如何是死。師云。大海無波。進云。生死關頭如何徹透。師打云。生亦不道。死亦不道。問。盡大地無寸土。梅花向甚麼處得來。師打云。會麼。進云。觸著老和尚鼻孔。師云。漆桶不快。問。如何是性。師云。古墓毒蛇頭。問。如何是命。師云。跳出令人愁。僧作禮。師喝頌云。古墓毒蛇頭。跳出令人愁。眉橫三隻眼。洞徹四神洲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     示眾
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    參禪一事。即如中陰身而求父母。擬議之間。錯入皮袋了也。山僧不惜唇皮。為汝諸人道出。即今日間浩浩。夜皆昏昏。不是寂寂。便是惺惺。有時惺惺寂寂。有時寂寂惺惺。這兩重關□子定當不得。不知下落處。便失卻父母。不入聖胎。諸人要入聖胎麼。棒下無生忍。臨機不見師。參去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     除夕普茶示眾
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸位上座。今天又是臘月三十日了。大眾都認為是過年。常住沒有好供養。請諸位多喫杯茶。照曆書規定。一年有春夏秋冬四季。十二個月。二十四個節氣。人事上的措施。多是應著天時而來的。如農人的春耕夏耘。秋收冬藏。工人的起工停工。商人的開張結賬。學校的開學放假。我們出家人的結制解制。請職退職。無一不是根據天時節令而來的。一般人認為過年是個大關節。要把一年的事作個總結。同時要休息幾天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    你我有緣。僥倖今日同在雲門。平安過年。這是佛祖菩薩的加庇。龍天的護持。亦由大家累劫栽培之所感。但我們自己平安過年。不可忘記那些痛苦不堪的人。我們不可貪圖歡樂。要格外的省慎。深自懺悔。精進修持。自利利他。廣培福慧。年老的人。死在眉睫。固要猛進。年輕的人。亦不可悠忽度日。須知黃泉路上無老少。孤墳多是少年人。總要及早努力。了脫生死。方為上計。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我們本來天天喫茶。何以今天名「喫普茶」呢。這是先輩的婆心。藉喫普茶提醒大家。昔趙州老人。道風高峻。十方學者參禮的甚眾。一日有二僧新到。州指一僧問曰。「上座曾到此間否。」云。「不曾到。」州云。「喫茶去。」又問那一僧云。「曾到此間否。」云。「曾到。」州云。「喫茶去。」院主問曰。「不曾到教伊喫茶去且置。曾到為什麼也教伊喫茶去。」州云。「院主。」院主應。「喏。」州云。「喫茶去。」如是三人都得了利益。後來傳遍天下。都說「趙州茶。」又如此地雲門祖師。有學者來見。就舉起胡餅。學者就領會了。所以天下相傳。「雲門餅」「趙州茶。」現在諸位。正在喫茶喫餅。會了麼。如若未會。當體取喫茶的是誰。喫餅的是誰。大抵古人念念合道。步步無生。一經點醒。當下即悟。今人梵行未清。常常在動。念念生滅。覆障太厚。如何點法。他亦不化。所以諸位總要放下一切。不使凡情妄念。染污自己的妙明真心。古人說。「但盡凡情。別無聖解。」你現在喫花生。若不知花生的香味。就同木石。若知花生的香味。就是凡夫。如何去此有無二途處。就是衲僧本分事。縱然超脫了這些見解。猶在鬼窟塈@活計。大家仔細。放下身心。莫隨節令轉。直下參去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
