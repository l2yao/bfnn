<html>
 <head>
  <meta content="text/html; charset=utf-8" http-equiv="Content-Type"/>
  <title>
   古農佛學答問卷二（六凡輪轉門）
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      古農佛學答問卷二
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      （六凡輪轉門）
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     范古農居士主答
    </span>
    <span lang="EN-US" style='font-family:"Times New Roman";
color:#003300'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      一、三善道
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      二、三惡道
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      三、一切神識升沈變化之研究
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     古農佛學答問卷二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     六凡輪轉門
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     （一）三善道
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：在人間之上，有欲界色界無色界三類，共二十八天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：天上是否亦與地面一樣分列各土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有分各土者，如四天王天有四天，即四天區也。忉利天有三十三天。若色界天有四禪天，每禪天亦各分三天及八九天等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：二十八天其名若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：地居有四王天。忉利天。（此即三十三天，以有三十三個天國故，）空居有夜摩天，兜率天，化樂天，他化自在天，此為欲界六天。有飲食男女睡眠之欲，與人間同。色界有十八天，曰梵眾，梵轉，大梵，初禪所生。曰少光，無量光，光音，二禪所生。曰少淨，無量淨遍淨，三禪所生。曰無雲，福生，廣果，四禪凡夫所生。此外無想天，外道所居無煩，無熱，見善現，色究竟，三果聖人所居，此十八天雖離欲網，尚具色身，故曰色界。此上有空無邊處，識無邊處，無所有處，非想非非想處，四天。只有心識，而無色身，故曰無色界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：二十八天最高者何天，最低者何天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：最高者，為非想非非想處天，離地約六十四萬億由旬。最低者，為四天王，天居須彌山半，離地高四萬二千由旬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：二十八天之下，共有幾天。二十八天之上，共有幾天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：三界豎論，自四王至於非想，共有二十八天。非想以前，即出界外，無天可言，即有乃上方世界之天也。四王以下，尚有恆憍天持曼堅首天，此三天乃四王所統之鬼神，實非天也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：無量諸天統三界二十八天，即欲界六天，色界十八天無色界四天。欲界六天內之一天，是否尚有三十三天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：欲界六天內之第二忉利天，即是三十三天。但同在一層，中央一天。八方各四天也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：各書均言天有二十八，而佛法談天一書，欲界天多魔天。色界天多梵身光淨嚴飾摩醯首羅五天，其故安在。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：魔天，為第六欲天之別出者。梵身，光淨，嚴飾，為初二三四禪各初天別出者。魔醯，首羅，為色究竟天之別出者。蓋以二十八分天者，其大概耳，非定數也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：三十三天天主，聞是迦葉佛時三十三女人造塔功德轉生，未知出何經典。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：所說見智者大師維摩詰經疏卷一。引何經典，並未明言。然大師之疏，章安所記，當出自正經無疑。又見翻譯名義集四卷，釋提桓因條下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：玉皇大帝即天上何神。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：乃欲界第二忉利天王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：玉皇大帝能超脫輪迴否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：玉皇大帝，按之佛經說天，當是欲界天中第二層天，即釋提桓因。尚為六道凡夫，安得不受生死。然能念佛往生西方，亦可超脫輪迴也。佛法本是人天公法，故佛號為人天師。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：釋提桓因，既有五衰，即有色身，何以能統轄無形鬼神耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：鬼神亦有形。三界中唯無色界四天無形耳。餘皆有色身，但粗細不同也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：六欲天之眾生，塵欲未離，何以能有天眼耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：欲天因地，均能減省塵欲，故得天眼等報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：他化自在天天壽萬六千歲，少出多減，何謂少出多減。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：過者少，不及者多也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：大梵天究是何天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：為色界初禪三天之第三天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：神仙未知是否屬於大梵天。修仙道者，是否往生此天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：神仙之高等者，屬於此天。但不能生此天。因此天為天主，非臣民所得與共處也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：壇經云，皮肉是色身，又云因有色身可見，故稱有色界。然則色界諸天，豈不是化生，亦同吾人之由父母胎生乎。請詳示之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：天道眾生，都是化生。化生亦可有色。但較微妙耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：八識頌云，眼耳身三二地居。謂初二禪天人無鼻舌二識，但有眼耳身三識，既無其識，必無其根，然則天人究竟係何相貌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：上界天人相貌原同下界，以彼福德增上，表相較之下界，最極勝妙。初禪雖有覺觀，終日在定時多，非無鼻舌二根，實無香味二塵。以境不現前，根無所偶，識無用處，寂然隱於淨色根中，非全無也。若遇初禪，並覺觀又離，定力復勝於前，故二禪支林功德稱為內淨，喜樂一心，雖有鼻舌根識，無所施用，故說無也。二禪以光明為教體，眼見光明相，即知伊所說法義。或有時耳聞法音，定中常發八觸。其光相法音八觸，乃眼耳身三根所對之塵。以根與塵交，識乃有用。所謂二地居者，即此意也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：世人之身體為肉體，天上人之身體為何體。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：世人作業，有善惡雜遝，故感粗色垢身。天人因地作業純善，故感細色妙身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：天道眾生壽命長短若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：四天王天壽五百歲，以人間五十年為一書夜。忉利天壽一千歲。以人間百年為一書夜。再上四天，遞各倍增。初禪三天，壽一劫。二禪三天，壽二劫。三禪三天，壽三劫。四禪前三天，壽四劫。無想天五百劫。無煩天千劫。再上四天，遞加一千劫。四空天中第一天一萬劫，第二天二萬劫，第三天四萬二千劫，第四天八萬四千劫。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：天王衣皆長身過半，此過半之衣，既無身而穿，何必要此無用之過半衣。又衣既過半身之長，如何行動。想天人常懸空間，以過半之衣而蔽之下體乎。是不能無疑。請示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：天衣用幅，布披身，印度人衣服依之。長身過半，舉其長度，於用無礙也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：修到非想非非想天，神通已大，寧不知有天劫，何以不能即由此天預先修成正覺，以超脫夫還墮輪迴之數，猶會今其五衰相現，束手無策乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：非非想天。即認自天受用以為極妙，寧知佛法而修行耶。至五衰相現，乃欲色界天人之苦。非非想天是無色界天，既無色身，安有相現。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：生於天者（菩薩等亦然）既具五通，則世尊給孤圍中說法，可於天上見之聞之，何必定要到孤獨圍去耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有天眼天耳通者，亦有神足通，來去自在，又何必不來親近世尊耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：寺院山門側供四大偉像是何人物。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：是四王天之四個天王。東方曰持國天王，為乾闥婆主。南方曰增長天王，為鳩槃茶主。西方曰廣目天王，為龍主。北方曰多聞天王，為夜叉羅剎主。此四天王誓以神力保護佛法，故居門首。俗稱四金剛，以其為金剛神之類也。（有神手執金剛杵者，係金剛神。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：各地佛院山門，多塑持國增長廣目多聞四大天王之像，以其護法之功甚大焉。惟四天王手執法寶各異，未卜執何法寶而係何位天王。希為逐位示明。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：手執琵琶，是持國天王。執寶劍者，是增長天王。執蛇者，是廣目天王。執傘者，是多聞天王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：吾輩人道究有若干類，佛如何說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛說人道，以所居之地，別為四類。地分四大洲，在東者曰勝身，在南者曰贍部，在西者曰牛貨。在北者曰勝處。身量壽命。長短有殊。若論果報，南洲為下下。若得值佛，南洲為上上。佛生印度，是在南洲之中。我國中華，是在南洲東部。按贍部又譯閻浮提，義謂勝金。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：轉輪聖王分管四洲，我所居之南瞻部洲，現在何轉王主管，請分別訓示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：經稱輪王治世，乃指世界初成之劫初而言，現在並無何人為此輪王者。輪王者聖王，能以十善治於下。試問今地球上人何國能行此仁政者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：北俱盧洲之人，福澤較勝於三洲，思食得食，思衣得衣，然何以獨無聞佛法之福。答：北洲人因地，福德偏多，善根偏少。故福報自在，而不聞佛法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：前世人非今世人，今世人非後世人，何能食果受報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：軀體雖異，心識無殊。故有不昧前因者，如結草銜環之類。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：心識乃軀體之作用，軀體既易，而云心識不改何耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：子但知心識為軀體之作用，而不知軀體乃心識之表相。惟心識有執受之力，故軀體得以壞於前，而更成於後。若心識隨軀體而亡，則生物早已絕滅於世矣，安有今日爾我之軀體乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人死後即投生，自由投生歟，抑有冥官指使歟。佛經中諒亦有之。敢問。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：人死投生，實是業力牽引所致，不自覺知。若自由，而實不自由也。冥官等亦是業力所感，然彼不過據業判定，非能指使。佛經中亦有言及者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：昔阿祈達王臨終，為驅蠅以拂面，一念瞋心，遂墮為毒蛇。一婦人渡河失手，其子墮水，因撈子故，與之俱沒，以慈心故，得生天上。之二人者，自由投生乎，抑有冥王派送乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：投生之理，識神為業力所牽，愛欲所縛，而受後有。既非自由。亦豈有派送者乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛經所謂定業，天定乎，抑冥王定乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：非天定，非冥王定，是自己心王定。所謂有如是因，定招如是果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人死之後，其輪迴六道，是否有天地之神主之，抑係純出已識投生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此係已業所招，天地神明，但隨定業支配耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：前見佛教刊物，載有人死復醒，易一靈魂，言動竟換一人。又有靈遊陰界誤投畜胎，產生畜類，經擲死畜身後，靈魂復還本身而醒。此等屢見不鮮。按佛理第八識，生則先來，死則後去，今何以第八識竟不離去，可投胎可奪身。若照上種事實，似乎換一第七識而已。請為解惑。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：八識去來，本極甚速，不經中陰，如秤低昂。其不經入胎住胎，而但於胎兒出胎之際取而代之，此乃生理之變態胎兒與彼必有宿緣，故能相讓耳。第八識為前七識之本，安有本不動而枝葉他適之理。所云換第七識一句，非通論也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛學起信編，有云投胎與借屍一樣。為何借屍之人能知前生一切事。投胎之人，不能知前生一切事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：投胎者，經過入胎之迷，與受在胎出胎之苦，所以昏迷不能知也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛說輪迴，自屬可信。然有嬰兒生後即殤者，若謂係討債，則數小時亦討不成債。若謂在此時間嬰兒尚無神識，則無此理。此中因緣何在。乞示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：兒在母胎，母不自在，或增病苦。其出胎時，母之性命在呼吸間，惶怖慘痛，同於地獄，尚謂討不成債耶。債有錢債，則母因產兒亦不免化錢。債有命債，則母受劇苦，亦足以傷其身矣。思之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人死既非斷滅，何以以父子血統精氣神之關係，昕夕冥想，絕無感召。迄不入夢。其已受生他往乎。乞以理示慰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：令郎親恩未報而歿，即是討債而來。債已清訖，則情已斷，何能入夢。即得夢，亦是單方面之妄想耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：倫常以外無大道，倫常為三教所同尊倘一經輪迴，則現世之母子。安能保其來世仍為母子乎。是亂倫之事，難必其絕無也。以此理推之，殊覺疑悶難解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：人無天眼，不識宿命亂倫之事，當然難免。故佛悲憫教人出世修梵行也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有人於此，平日無惡不作，臨終卻能悔過發菩提心。就造業受報之說觀之，必生惡道無疑。就臨終一念觀之，此人或生善道。未知佛經有說及否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：作惡報惡，勢所必然。臨終發心。百無一二。到得此時，果能改悔發心亦是宿善成熟時也。如人負債，強者先牽，乃我佛之常談，經中焉得不說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有二人，一人平日喜行善事，戒殺放生念佛，若臨終時不能自主，生煩惱心，或愛心，是否因是而即入畜生等諸惡道。另一人平日不念佛不作善事，而臨終時能自主念佛，是否因是而生佛道或天道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：吾人生死相續，即是因熟成果之關係。臨終而起惡念，則是惡因熟而惡果成。若發善念，則是善因熟而善果成。故臨終念佛願生西方者，即得生西方。若平日不念佛，想於終時念佛，恐無是事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：凡人命終，必生七趣，對於前生應不記憶。然每有臨死之人見親屬祖先亡者皆至。若謂幻想錯覺，則有未嘗謀面，而衣物容貌一一宛然。若謂真係鬼來則親屬祖先豈有盡居鬼趣，盡未投生之理，若既投生，前生親屬何由更知，前生相貌，何由更現。又中元祭祖，每有小兒祖宗皆來，亦同一不可解也。又凡人見鬼，盡有生前。修淨業人臨終淨土相現，亦多有已生親屬皆肖生前者。若此之類，是否幻化原容俾人易識。抑亦本應歷生形貌均相似耶。此某未能了然者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：七趣眾生天仙鬼趣，均有神通能知前世事，人亦間有得通者。臨死人見親屬祖先亡者，當係幻想所成。間有鬼物托昌，使存者為禱禳以獲享也。中元祭祖所見者，亦此之類。所見肖行前者，即與見者發生感應之條件，以不肖則見亦不知矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人有知前世事者，其理若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：吾人心念相續作用。本有憶念過去之功能。故往昔之事，一經追想，如在目前。知前世事，理猶是耳。但心受劇烈觸之後，憶念功能易致消滅，前世事以曾經一番生死痛苦，故往往不復記憶。若能靜其念慮復其功能，謂之宿命通。然或幼時能知，長則遺忘，或在定能知，出定則否，或但能略知，而不能盡如。若悉知悉見者，唯佛一人而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：一切眾生不出輪迴，此理已明。但初生小兒無有知識，所有知識由經驗漸漸而來，何以知識不能與生俱來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：知識之種，實是與生俱來。但隨經驗而發展耳。猶今歲田中之一稻，雖經水土肥壅而生長，其穀種實由去年傳來也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛說三世因果，皆假施設，此意余稍悟解。但據科學家調查，謂現在人類數目，均超過過去數目。此種原理，究由何而增加耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：三世因果，事理真實，並非假設。至人類數目之增減，原不能以一期間為定論。彼科學家調查，不出數十百年，是否真確，尚屬疑問。若論增加理由，就佛學言之，不是從三惡道中升入者多，即是從三界天中降來者多耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：舉目曠觀，善人必少於惡人，則善者必超生西方，或天上人間，惡者則墮於惡趣，處惡趣之中，而欲其修善難矣。（如隨入畜生道中而為雞則必食蟲其為惡也大矣何能超生哉）以此論之，則娑婆世界之人，將漸少而絕滅矣。然今人之較昔人口有增減，是何故耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：娑婆世界共有三千大千世界，即百億個四天下也。今子所計，乃不出閻浮提一天下安足以為有增無減之證耶。況以善少惡多及墮易升難而論，從惡道中升上者固少，從天道中降下者琣h，此亦增減之由矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：世界人類因惑造業，死後以第八阿賴耶識成就一切心色，其功能發展即可轉生，依惑業之善惡而受報，三世互通，循此信徵。惟一人之識與業，僅能轉生一人，抑可分而轉生多人。若一人止轉其一，則世界人數目見其多，其所多也，究從那一人之識業而受報。或云畜類之惡業圓滿，亦可轉生善道而為人，但世界畜類亦未見其少。故儒家不說生死因果，科學家則絕對認係生理上之作用。只是佛說既通三世，其究竟業報有確數比例否，有經典明載否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：善世生善道者多，惡世生惡道者多。即今人畜界增，可知天道定必減少。比數經雖無文，升降之勢，必定如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：眾生輪迴業報，何不現，生即報，使人共生畏懼，實為賞善罰惡最良方法。而佛教因果報應必通三世，隔世無徵，勸懲匪易。不報在近而報在遠，此何故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：造業有先後，受報亦應有先後。如必欲其現世即報也，試問臨死最後之業，造畢而死已墮後世，如其不報，則此固無果矣。因必有果，故其報不於後世，何可得哉，又初生者尚未造業，應無現報，苟無現報，如何得生。故初生之報，其業不在前世，又何可得哉。既有一牙，即必有三世矣。又業報相償，有因有緣，因雖唯一，緣乃多端。緣有順逆，若遇順緣，其報即速。若遇逆緣，其報即遲。如是則一生之業，因其受報之緣有不同，遂生遲速先後之殊致。苟遲至死而緣猶未順，則其報勢必至後世而後受矣。此所以有生報也。若至後一世而緣猶未順則必至再後世或後多世而後可受報。此所以有後報也。既有此現報生報後報三種受報之差，則由今望後，則成未來之三世由後望今，則成過去之三世。再就因業而言，亦有強弱之不同，強者受報速，弱者受報遲，造業之強弱不次，則受報之順序必至參差矣。此之參差，亦成三世。此乃業報之自然，古德所以歎業海茫茫而起無限之悲也。奈何奈何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：心識永遠不沒，且有六道輪迴，請將不沒及輪迴之事理，詳實舉示以釋群疑。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此問題含義甚廣，未能具談。且略說之。貴友以生理而談心理，故認心理現象為即生理之細胞作用。其實以心為依身而存在猶可，若謂有身而無心則不可。（因彼從解剖物體而知有該項細胞時，實無心理現象在此細胞表示，故所云云但憑空推測，全非事實。）夫心理上之感覺，一部分誠有〔依耳目諸官而有知〕之必要，其他若思慮情想意志記憶等心理，不必藉諸官之接觸而能自由作用者，即不能以身而範圍之故就現實而論。無不以身心二端，等為人生之本也。佛學家言，人生身心相依，而心用為勝。以身是色法，有質有礙，心非色法，無質無礙。故心在夢時，即能離身而起作用，心作觀時，且能空其身而有作用。不過既屬人生，以業報關係身心相聲而有安危與共之勢，故身心相依而亡。佛學亦有此說。然此所謂存亡，但就一世之身心而言。若統三世之身心而言，身為物質所成，物質不滅，故身亦不滅，以還能組成故。心為功能所集，功能不滅，故心亦不滅，以還能集起故。此亦科學與佛學相同之說也。其不同者，科學則主以心從身，佛學則主以身從心耳。今欲顯此以身從心之事實，且舉世人造業為例。如對所需之物，必先作意欲取，然後舉手往取。又如建築某項工程，必先用心計畫，然後購料飭工以營之。習慣之事，若不用心，正由用心積累之力未衰。故能令身隨順而動。如機器然。當其正鼓動時，雖不藉於他力，然其最初一動，必藉他力而來。故身猶機器也，必猶原動力也，身若無心，猶機器之無原動力者，欲其能自動得乎。（身有病時，或不隨心，乃特別情形，不可以例常，）佛學言心，有心王有心所。心王有八，眼耳鼻舌身識等為前五識意識為第六，尚有第七第八兩識。前六識心，為世人所共曉，後兩識心為佛學所發明。且前六識心有間斷。（熟睡無夢及悶絕時）後二識心無間斷。第八識名藏識，為世間心色之起源，根身世界之基本也。此識不滅，世間不斷，故前身已壞，復成後身。又此識為第七識所執藏認為自我睄f思量故前身已捨，復取後身。此輪迴之所由致也。然第八識之成身，（同時並成身所依之世界）及第七識之執我，雖有此功能，若無意識所造之業力，亦不能使成熟而實現。猶生米煮飯，須用火功也。且第八識之成為後世身心世界之基本者，（此名為異熟果，為與業因異時而熟之果）受前世善惡業力所感而異其苦樂之趣，何以故，此果為酬因之報，必相應故。如造器然，其工優者其器良，其工劣者其器
    <span lang="EN-US">
     ** 。此輪迴之所以有六道之差別也。唯識頌曰，由諸業習氣，二取習氣俱，前異熟既盡，復生餘異熟，此之謂也。習氣者，業取等熏習第八識而成之氣分也。第八識持此業取之氣分，至異時而成熟，則實現後世之身心世界。二取者，取名言取我執也。此中業習氣為引發後身所趣之緣，名言習氣為生所現後身之因緣，我執習氣即能使所現後身與他人後身不同者也。輪迴之理，不皎然明白哉。按識本生滅相續。若成佛時轉識成智，無生滅矣。故來問心識不沒。當作相續解，不能作不生滅解。且生滅相續，故有生死輪迴。若不生滅，則為涅槃矣。又輪迴事實，今古談因果之書汗牛充棟，所載皆有根據注明。如周安士全書，六道集節要，及近時報紙類皆有記載者，不遑列舉，何必親見然後為信。昔有某居士詢某科學家曰，子之曾祖名誰，科學家告之，居士曰，子親見否，答曰，年代相懸，如何得見，居士曰，子既未親見，如何信有曾祖，某科學家恍然。寫至此，然憶及去年大公報載有借屍還魂一事，此段新聞，當可憑信，因錄附於後。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （濟南通信）據東平通信。該懸城西四十里，李家橋莊，有褚懷義者。年四十六歲，務農為業，家產富有，宅舍峻壯，子年已長，有女九歲，乳名小香，夫婦珍愛之，女嬌慧活潑，繞膝嬉戲，呼父呼母，家庭景氣頗佳。不意於今春三月間，女忽染患瘡疹，竟致夭折。褚某舉家悲傷，然返魂無術，亦只有抱恨無窮耳。春去夏來，條至五月，褚懷義因事赴周堤口探親，道經王家樓時，忽遇一乞婦幼女據趨其前，牽衣呼父，且狀極親暱，儼如至稔，褚顧而愕然，以彼窮女突而出此，或意存別種作用，當叱而逐之曰，〔誰是你父，你瘋耶，〕言竟拂袖而去，女啼大作，褚奔波中，猶遙聞餘音哀哀，可悲也。彼探親歸來，與妻兒言及其異，未予介意。嗣褚某之子，後於蔣家集莊後，亦遇其父所遇之幼女，方在其地檢拾柴草，女瞥見褚，急大呼阿哥，奔前相認，一若久別重逢，褚子駭怪，亦叱其去而自返，歸述於母。其母以先曾有聞，今忽又聽子言，不覺心動，思女心切，大哭不已，非尋其女返回不可，遂親往蔣家集莊訪覓，果在一王家中見女，而女見褚妻，情益親密，撲入懷中，呼娘不已，細述褚家莊事，絲毫不爽。褚妻至是以女為借屍還魂，確信不疑，當向王某夫婦探詢究竟。緣王名長山，佃農為生，褚鄰莊雞鴨場人，夫婦二人，只生一女，名黑妮，嬌愛逾琚A不幸去歲慘遭水災，失產流離，偕妻挈女乞食他鄉，遂移寓蔣家集，賃得破屋，權為棲身，王窮途潦倒，已極堪憐，而愛女黑妮於春間三月間身患寒病遽以殤逝，蓋與褚女小香死斯恰相同也。詎黑妮氣絕半日，又漸甦轉，舉目四矚，色頓驚異，向王夫婦問云，〔你們是什麼人，我為什麼跑到這破屋子堥茪F〕王夫婦當以女重病發昏所語，係神經錯亂之諺語，置而未理，但女病日痊，其舉止言語竟亦大異曩昔，遷延月余，而褚妻尋來相認相親。察情度理，王夫婦遂亦認為借屍還魂矣。褚妻得悉以往情形，即欲挈女同歸，惟王夫婦以家境雖窮，生只一塊肉，幸得死去活來，豈甘捨去堅不充許。褚妻莫可奈何。嗣經鄉人通融調停，以王某家貧，女暫歸褚家養育，並訂明為褚家所共有，議定雙方贊成。現褚王兩家交往甚密，已儼然親屬矣。按此事載二十三年六月十五日天津大公報第三張。並有按語云，上述事實，為蔣家集小學教師周序春所談，並有該村長作證，鄉議紛紛，人言鑿鑿，非出虛搆，深望科學家加以研究也云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：阿修羅為天龍八部之一，阿修羅道佛書居人道之下，其故安在。一說阿修羅亦可居人道之上，凡由人道而入阿修羅道者，究竟因修善而超升，抑因作惡而墮落。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：六道高下，都依果報之苦樂為判。果報之苦樂，又視其因業之善惡而不同。阿修羅福報同天，而瞋慢惡德，不僅與天道不相應，且不免鄰於獸性，蓋其夙習使然。故就其惡性判之，則居人道下矣。若就其福報判之，則居人道上矣。蓋以善惡參半之因，結此升沉交錯之果也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛說六道輪迴中之阿修羅道，化生歸天趣，胎生歸人趣，卵生歸鬼趣，涯生歸畜生趣。究竟阿修羅道之各趣眷屬，所在何處。人類在口頭習慣上，何以命其名。彼等係與神對者，是否即係一種妖怪天魔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：修羅雖可分屬四趣，但畢竟是另一世界，不在人間。正法念處經云，修羅在地上眾山中，其力最劣，在須彌山外海下千由旬，有諸修羅具大勢力，能與天爭。又楞嚴經云，其所卜居鄰於日月。則又在須彌山半矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     （二）三惡道
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛教所謂之地獄，係在地球何處。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：地獄有八寒八熱邊地孤獨四種。孤獨在地面上，餘三均在地中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：地藏本願等經，載大地獄若干，小地獄若干，某獄受苦若干年，始移置某獄，又若干年又移置某獄，受滿獄刑，始得轉生。然綜而計之，實比一賢劫年份尤遠。然每遭一劫，下自地獄，上至無色，虛空陰陽都成灰壞，何以地獄罪刑獨能越劫存在。當此之時，此種地獄及吾人無始來所受不變性靈，究寄之於胡何有之鄉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：大劫將盡，世界漸壞。有三災起，火災壞盡初禪天，水災壞盡二禪天，風災壞盡三禪天，四禪天以上，各依報盡而壞於此期間。下界眾生命終之後，有善根者咸生上界，無善根者暫不緣生，直到未來劫成，各依本業，復漸緣生。惟無間地獄眾生，則移至他世界同樣地獄繼續受報，越劫存在正受苦無間之報也。故三界壞盡悉成虛空，此時謂之空劫。（一大劫分為四中劫，成劫住劫壞劫空效。）一切眾生，惟住阿賴識之種子狀態而已。譬如電光影戲停演時，惟有一圈白光（喻空沒無物之象，非謂有光明也。）而已。此白光乃黑暗中之一股生機，正是眾生輪迴之因。此黑暗猶十二緣生之無明，乃輪迴之緣。若此白光不滅黑暗不去，則必有再演之時。一旦白光與黑暗同時破滅，還復室內本來面目，方是朗然大覺，成佛時矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：墮阿鼻地獄永不超生，與地獄不空我不成佛，殊覺矛盾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此二句言各有當。上句言其業重，下句言其願深，不必併為一談。然即按此二句正是相成，並非矛盾。因永不超生故地獄不空，地獄不空故我永不成佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：地獄諸鬼王獄卒以及惡獸等，是否因各自之罪業得受此身。其施痛苦於人，其本身亦有罪否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：小乘經說，有實獄王卒自己亦要受苦，如閻羅王每日要受湯鑊之苦。在大乘經說，皆是地獄眾生心識所現，是一種幻化者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：地獄有八寒八熱邊地孤獨四種。孤獨在地面上，餘三均在地中。（見佛學半月刊佛學答問）地藏經白話解五十五頁云，據經論上說，地獄分三類攝盡，一是熱獄，二是寒獄，三是邊獄。熱獄有八重，在閻浮海底下重疊而居，寒獄也有八重，在鐵圍山底下仰上居住的，邊獄分在山間水間曠野三處居住的。十八大地獄，分八熱八寒一正一邊云云。二說名稱住處均不同，何者較優。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：地藏白話解之邊獄，即攝邊地孤獨二獄。云邊獄在地中者，即指在寒熱正獄之旁獄也。故二說實同。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：四洲均有地獄乎。抑唯南贍部洲有乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：地下大地獄唯南洲有。余三洲但有邊獨地獄。有說北洲無獄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛經謂無間地獄，一人亦滿，多人亦滿，請問一人亦滿之義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：無間獄之因，必為造逆罪而兼謗佛法僧。其罪既大，報亦隨之。此是一人亦滿之義。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：三災到時，天地亦壞，唯四禪天不壞。此時四禪天以下至阿鼻地獄之靈魂如何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：火災壞初禪，水災壞二禪，風災壞三禪。此火水風三災，仍自心三毒所感，不從外來。到此之時，少有微善，即生上界。其獄中靈魂不能出獄者，遣置他方不壞世界。故經云，此界壞時，寄生他界，他界次壞，轉寄他方，他方壞時，輾轉相寄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：先生朋友中有無研究鬼學者。如有，祈示姓名，以便互相商榷。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：僕朋友中無研究鬼學者。角僕嘗學諸佛經矣。其言鬼為六道眾生之一，總名餓鬼。其類有三。一無財鬼常不得食故。二少財鬼，少得食故。三多財鬼，多得食故。（雖多得而貪心熾盛，尚苦不足，故猶曰餓鬼）此三種中，復各有三。初無財三者，一炬口鬼，謂火炬炎熾常從口出。二針咽鬼，腹大如山咽如針孔。三臭口鬼，口中腐臭自惡受苦。才財三者，一針毛鬼，毛利如針，行便自刺。二臭毛鬼，毛利而臭，三大癭鬼，咽垂大癭，自決啖膿。多財三者一得棄鬼，常得祭禮所棄食故。故二得失鬼，常得巷陌所遺食故。三勢力鬼，為夜叉羅剎等，所受富樂，類於人天。（此種今人謂神）諸鬼本處琰魔王界，（即閻羅王，其國在此贍部洲下，過五百逾繕那一十六里。）從此輾轉散趣余方。以上皆正理諭說。又長阿含云，一切人民所居舍宅，一切街巷四衢道中，屠兒市肆及邱塚間，皆有鬼神，無有空者。凡諸鬼神皆隨所依，即以為名，依人名人，依村名村，依河名河，一切樹木極小如車軸者，皆有鬼神依止。又云，鬼以人間一月為一日，乘此成月歲，後壽五百年，由諂誑心作下品五逆十惡，感此道身，據上經諭所言，鬼實別有世界，人死為鬼，乃人死而投生鬼道。然不盡投生鬼道也。若夫人甫殆而尚未投生，則成中身，形如小孩，體色微細透明，人目不能見，若投生機會未至每隔七日再死，至七七日則必投生，或云投生之期無定，但以會至為斷，此中有身，介乎前身與後身之間，不屬鬼趣。而世俗概以死即為鬼。苟非聖教，安與正其謬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：鬼之形狀，佛經謂如嬰孩。其見之者，則謂與人無異。惟尋常人不能見耳。而左氏傳又謂新鬼大故鬼小，究以何說為是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛經謂如嬰孩，非鬼之形狀，是指中陰身之形狀也。能見鬼者有二種人，一大福德人，偶然見者有之。一倒連人，或為宿冤所追，偶一見之，定獲不祥。的確與人無異。復有一種狗眼人尋常能見，餘則不能見耳。左傳之言示詳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：先室病故，我叔祖既非巫又非誑，屢見亡者於三七日祝享。以見其來享匆匆即去。甚疑其事。祈就佛理明之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：六道鬼趣原多饑餓，來享宜也。鬼本非常人所能見，令叔祖或一時偶得特別之眼能見之耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：世俗多言鬼神，如史冊所載，章章可考。即如余妹亦曾親見之。當先父故後，送葬於山，將返，而妹在家（適年方四歲）將登樓忽狂呼且泣而下，云言先父同上，所服與生前無異，言尚未終，而送葬者已抵門矣。以妹之樨且睹其情狀，未必欺人。是鬼神實有也。但佛言六道未及鬼神，未識鬼神果有否。如有，屬於何道。不知鬼神亦有一世界否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛言六道，其中餓鬼一道，即是鬼神。因餓鬼有三品，所謂無財鬼少財鬼多財鬼。普通之鬼，即是少財者也。神即，是多財者。標名餓鬼者，指此無財鬼，舉其苦報之極也。既有一道，即是自成一世界矣。（與人接近者與人世界類，與人不接近者與人世界異。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：俗謂鬼死為魙，此說果可信否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：佛說六道，有餓鬼道。是眾生生而為鬼也。鬼既有生，亦必有死。但死後輪迴六道，不定為鬼。今魙之字從鬼。則仍為鬼道眾生矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：自殺之人亦是前生註定否。其人在世並無作惡行為，因被逆境所迫致令自盡，死後亦有罪過與否。果就與平人同轉輪乎或云自殺之人另有一界。然乎否乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：自殺之報，或係現業所招，不定是前生註定也。如無惡行但為境迫，則當係前業所致。若自殺者，心無怨憤，則死後受苦縱有較常鬼甚者，亦不致再造惡業，（即索命討替之類）而報盡當另受生也。橫死之鬼，自與常鬼稍異，故謂另有一界耳。然亦有因生前福業已熟，而死後即在人天道中受生者。非可以一概論也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：偶閱自殺以後的真相，其中有北京都城隍白公降乩一節。其一云，世間庸庸之人，其鬼最苦。橫死者尤甚，又難超生。又周倉臨壇，問畢命時痛苦，何以至今尚現。諦老法師乃說法開示之。但如何說法，未曾記載，請解釋之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：橫死時精神痛苦，逾於善死。死後作鬼，習氣難亡，勢使然也。周倉之經歷多年，非不可能之事。然乩法都靈鬼偽託，未可遽認為事實也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：產婦死於產厄，人謂係冤鬼投胎。佛經有此說否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：因果之理，相待而成。作者為因，受者為果。故母因胎死胎因母毒，俱有因果存焉。雖未見經文，於理可信也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：聞友言彼於前一二年閱上海某人書，載有某地某家之母豬產五豬兒，甫產出，背上均有伍某李某等已故之名人姓名云。先生曾親歷否，有聞否，有是理否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：未親歷，未聞。然輪迴之理既確，此不過表示之方法耳。至於何以作此表示，蓋為今應以果報得度之機緣已熟者見之也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     （三）一切神識昇沈變化之研究
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛學救劫編起信章，六道升沉總因第六七頁，載楞嚴經云，此中〔眾生分內〕〔眾生分外〕〔潤濕不升，自然從墜，〕〔夢想飛舉，純想即飛，〕〔若飛心中。〕〔若沉心中，〕〔眾同分中兼有元地〕是何精義。請詳示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：分猶言界，眾生界內事曰分內，界外事曰分外。潤濕屬水，水必下降，故曰從墜。夢想即妄想，想心輕靈，故曰飛舉。純想無情，心即飛舉，故目此想心曰飛心。目此情念曰沉心。同生十方地獄者，曰眾同分。各有元應所墮之獄，曰有元地。此言六道眾生之升沉由於情想二心也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：海潮音文庫中有云，〔佛說眾生有十二類，不知出何經典，係何十二類。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：十二類生見楞嚴經。胎生卵生，濕生，化生，有色，無色，有想，無想，非有色，非無色，非有想，非無想也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：四生中之生有種子否。所以由化而生之理事如何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一切眾生皆由業感識變，四生皆然，惟緣有繁簡，化生最簡。濕生實兼化濕。卵生實兼化濕卵，胎生實兼四生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：神仙妖怪當屬何道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：神屬鬼，即餓鬼中之多財者。仙屬人，別得生理。或屬鬼，謂靈鬼等。或屬天，為四王天所統攝。妖怪，則多鬼畜矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：有云神化之壽，僅數千萬年。如呂純陽等，則亦有壽盡之日矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：仙神壽命雖長於人，而亦不及天，天且有壽盡之日，何況仙神乎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：說八部鬼神者是何經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：散見經論，難舉專經。無已，可檢翻譯名義集第四卷八部篇。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為天龍八部。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此乃聽法眾，亦護法眾也。其名曰天龍，夜叉，乾闥婆，阿修羅，迦樓羅，緊那羅，摩侯羅伽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：八部之名其義若何。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：天即二十八天，天王。龍謂龍王，有四種，一守天宮殿，持令不落，二興雲致雨，益人間者，三地龍，決江開瀆，四伏藏，守轉輪王大福人藏也。夜叉此云勇健，有三種，一在地，二在虛空，三天夜叉，此居下下天，守天城池門閣。乾闥婆此云香陰，天樂神也。阿修羅此云無酒，又云非天，居近須彌山大海中，好與天鬥，同天及人，俱是善業之所招感，故列於六道之三善道中。迦樓羅此云金翅，兩翅相去三百三十六萬里，金翅鳥神也。緊那羅此云人非人，似人而頭上有角，亦天伎神也，較乾闥婆小，司天絲竹。摩侯羅伽此乃大腹行。即蟒神也，世間廟神，多為此類。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：歷代所傳關聖帝君的靈跡，多有載在各家紀錄者。惟帝君未修出世之道，如何亦不墮輪迴，且得永久為神耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：帝君是護法神，係鬼神類眾生，並未超出輪迴。神壽較長，誰云永久耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：寺內供關帝，其故何歟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：因關帝亦為護法神也。按天臺四祖智者大師傳，載大師荊州畢容人，隨開皇十二年，旋鄉說法以答地恩，初至當陽，望沮漳山色堆藍，欲卜清溪以為道場，意嫌迫隘，遂上金龍池北百余步，有一大木，中虛如庵，乃於其處趺坐。一日天地晦冥，風雨號怒，妖怪殊形，條忽千變。有巨蟒長十餘丈，張口向內，陰魔陳列，砲石如雨，經一七日。師憫之曰，汝所為者生死眾業，貪著餘福，不自悲悔，言訖，眾妖俱滅。其夕雲開月明，見二人威嚴如王，前致敬曰，予即關羽，漢未粉亂，九州瓜裂，曹操不仁孫權自保，予義臣蜀漢，期復帝室，時事相違，有志不遂，死有餘烈，故王此山，大德聖師，何枉神足。師曰，欲於此地建立道場，以報生身之德耳。神曰，願愍我遇，特垂攝受，此去一捨，山如覆船，其土深厚，弟子與子平建寺化供，護持佛法，願師安禪七日以須其成。師既出定，見淋潭千丈化為平地，棟宇煥麗，巧奪人目，神連鬼工其速若是。（即玉泉寺是也）師領眾人居，書夜說法，一日神曰弟子今日獲聞佛法，願洗心易念，求受戒法，永為菩薩之本，師即秉爐授以五戒。於是神之威德，昭布千里矣。云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：或問關公聖人，何以與韋馱並侍於彌勒菩薩左右。又傳關公繼任玉帝，究有實據否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：關公之神，曾受戒於智者大師，以護法為責任。故寺中供之為伽藍神。並無與韋馱侍彌勒之事。關公稱帝，乃道家之事。如在佛門，當在四天王下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：關公現任玉帝。倡說固屬外道。然我佛門亦應有確實證明其實與否。方免譏謗我佛道之不若彼也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：玉帝即帝釋忉利天主也。此天壽命天壽千歲，計人間三億六百萬歲，（阿毗曇論）豈前玉帝遽爾壽終乎。又經載過去世時，摩伽陀國有婆羅門姓憍尸迦名曰迦陀，有大福德，與其同友三十二人共修善業，命終皆生忉利天上，各在一處，在憍尸迦今為天主，三十二友即為輔臣，居在四面，合三十二，故名為三十三天。此佛經說玉帝之事實如此。彼以關公當玉帝者，諒出於乩筆，乃靈鬼附會之說，豈足據哉。又天臺智者大師傳，載關公為玉泉山神聽大師法，受三皈五戒，威聲大振。所謂玉帝，乃玉泉山主之尊稱耳。非天帝也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：城隍神是否屬鬼趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有福德曰神，無福德曰鬼。城隍是有福德之鬼。以六道論，亦鬼趣所攝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：陰間閻王，係受何人之請而為之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：閻王是地獄主，有為往昔眾生自己發願成就報得作者，有是地獄眾生業識所現者。前實後假也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為中陰身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：未死以前，是前陰。既生以後，是後陰。死後生前為中陰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：經云人命終時，一彈指頃。即隨業向三途六道中受報，固已明悉。今據業論，而已亡十餘年之先人以及逆惡之人，世人每以放陰法查探，則知彼等仍在幽冥。似此罪重者應投他道，何得均在幽界。或謂〔所見者係彼等之識神，本識早向六道受生耳，〕既本識已托生，何得尚有留識乎。按本識係主動，然主動已去，被動焉存。以佛惟說〔三界六道，〕幽界鬼魂等，眾究屬於何道。若言係鬼道，則成七道，例如施作法事，多皆利濟該道。而於經中未見有示及該道，及其壽命長短苦樂如何也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此幽冥界，非地獄道即餓鬼道。然人死後未得生處，尚有所謂中有身者。以其將墮三塗，故亦在幽冥中行。倘將生人天者，當在光明中行也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人死則為中陰身，此中陰身不久即隨業投轉，則世間所燒之紙箔究何用。又此中陰身最多，能歷多時不投生，及能記憶生前事否。或現形於人前否。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：紙箔為鬼道所需，亦是人心念力所感。又中陰身係氣質，故需煙薰以資之。中陰曆時，經論中云最我七七日，又云無定。能記憶生前事，但不決定。形似六歲小兒。人見若生前時形者，亦心力感應之故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：感應必讀中有百年須知一則，所謂〔水大分離，汗浹瀋出，此時中陰身出現……中陰身若作環走形，則來世轉生人道。〕不知何謂中陰身。環走形是何形象。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：人死後未投生者，謂之中陰身。陰是五陰即色受想行識。在前後兩世五陰身之間，故曰中陰身。似鬼而實非鬼也。環走者，平面走成環形，別於向上向下也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：唯識家言，命終之人，六七識全滅，只剩賴耶為中陰身。於有緣處，見男女交合，起顛倒想，遂托生。夫中陰既無意根意識，云何又有思想欲念。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：中陰身六根六識皆具，並非只剩賴耶。賴耶但持一切種子，並無形體。心色現行，乃起中陰。經云，中陰身如五六歲孩。是已有形體也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：儒云祭則鬼享之，佛云人死則為中陰。是乃祖乃孫之致祭，必若祖若父之中陰鬼享之也。若云經輪迴而轉生，則享其祀者誰耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：中陰期短，大都是已化生作鬼者。若轉生他途，不能來享矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人死五十六日無往生者，即變為鬼。其間為中陰身。此說未知出何經論。答：人死不即投生者，先成中陰身，中陰身七日一死，至七七日必投生，此說見俱舍論瑜伽師地論。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：虛師佛乘宗要中，常病世人計鬼，直如舞臺以角色為本位者，然唯識家說流轉生死，往來諸趣而琣s者，即第八識。但不知無始以來所往來流轉者，止有此數耶。抑能合數有情之識，引生後一有情乎。抑能分前生一有情之識，引生後數有情乎。若一識捨一身復受一身，除聖賢不受後有不計外，遂無生滅增減，則世界不成為此類之舞臺。而以識為本位耶，疑業果招感不若是之印板。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：識本無形，離諸數量。但有情為我執所縛，遂成以一引一之狀。至於世界為眾生依報，就別報而言，亦一識引一世界也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：請示人道業輕心靈也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：一墮鬼類，唯覺受苦之不暇，即有五通不得自由，雖有靈心，為業所繫。業不重，不墮鬼趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：人道業輕心靈，神鬼所不及。何以人無五通而神鬼反有。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：人鬼是果報不是業因，不可相提並論。若同以果報比較，人能造作世間出世間一切事業，而鬼神率為饑餓所困，相去天淵矣。至於五通，亦甚微小。人能察貌辨色，車馬飛行，何嘗遜於神通耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：眾生輪迴，是否因果報而致。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：是也。果報二字，但言其應。若言其感，則在惑業。惑者，煩惱也，其強者為貪瞋癡慢疑邪見，此皆能發於身口，汩沒良心，今受苦報，故有生起。若業力消失，則一期報盡則死亡。然業力新陳代謝，陳者失而新者起，故又令其受報而更生。如是生閉環不息，故曰輪迴。是故欲斷輪迴，莫若不造惑業。此正我佛度人之道也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：輪迴投生等理，未能明白，宜看何書。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：請看楞嚴經第七八九卷，及瑜伽師地論第一二卷。若以淺顯言，則華嚴原人論合解下卷，及周安士全書中欲海回狂卷三，可檢閱之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：或謂天堂地獄無其事，諸佛菩薩不過假此以勉人為善，與聖人神道設教之意相同。仁者之意何如。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此不然。天堂地獄，佛菩薩及有天眼者皆能見之，佛經中歷舉其狀，詳細已極，實有其境，並非假設。況善惡因果理既不無，事亦隨施。如果虛妄假借，豈足為法，尚能化人乎哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：天堂地獄是否鬼神造成。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：華嚴經云，若人欲了知，三世一切佛，應觀法界性，一切唯心造夫地獄天堂，豈心外物乎。經云自作自受。非虛語也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：易白沙言，〔佛家則謂大地河山乃由心造，人且非真，鬼將焉附，惟小乘說法，頗有鬼神之談〕若照此論，則佛家福善禍惡天堂地獄之說，均為對下根人說法，大乘菩薩固無神鬼之談，但余深信因果，對易君無鬼論，甚是懷疑。望指其錯誤之點。（易君言見所著諸子無鬼論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：六道眾生，皆由業感。造業之原，厥唯是心。故曰心造，心造之法，相有性無。雖曰非真亦當幻有。易君但知其真，不知幻有。是其誤處。須知吾人未脫輪迴，終未離幻，在幻之時，幻即是真。如人在夢，夢中景象一切皆真，待夢覺後方知其非。故知天堂地獄，並非空談也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛經中言天堂地獄最詳者為何經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：小乘經中，正法念處經有地獄品觀天品最詳。此外言地獄者，有佛說泥犁經，佛說鐵城泥犁經，佛說四泥犁經。大乘經中，如楞嚴經第八九卷，及華嚴經等。他若小乘論之阿毗達摩俱舍論立世阿毗曇論，皆廣說法相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：天堂地獄，各教傳說各異。然究係各教有各教之天堂地獄乎，抑相同歟。若不相同，是佛世界外又有他教之世界。若云相同，而各說又難融會。祈詳示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：雖有不同，然畢竟佛說最詳。非各有世界，乃所見有詳略正訛之殊耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    古農佛學答問卷二終
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
