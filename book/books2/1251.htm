<html>
 <head>
  <meta content="text/html; charset=utf-8" http-equiv="Content-Type"/>
  <title>
   藥師經析疑
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      藥師經析疑
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     弘一大師著
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      凡例
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      藥師經析疑
     </a>
    </span>
    <span lang="EN-US" style='font-family:"Times New Roman";
"Courier New"'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      序分
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      正宗分
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      流通分
     </a>
    </span>
    <br/>
    <a href="#a07">
     弘一大師答佛學書局書（乙亥年）
    </a>
    <br/>
    <a href="#a08">
     後記
    </a>
    <br/>
    <br/>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     凡例
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、經文據《麗藏》玄奘譯本，與世所習誦者異。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、科依義疑（錄者案——扶桑體具實觀述：《藥師琉璃光如來本願功德經義疏》三卷，收入日本《大正藏》中）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、問多增文，答據《義疏》，間或遺略，時有潤文；而觀解表法多缺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、唯引他文而略疏釋，引文止處，未易見者，旁加（文）字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五、若屬私意，則上冠「案」字，以區別也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六、案經謂此文唐疏者，指《藥師本願經疏》（隋本），唐慧觀撰。係敦煌石室所發現之佚本。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七、經文句讀，據大師寫本。（目次中甲一之「一」，即內文子目之「初」字。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八、析疑文標點，乃後人所加。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《藥師經析疑》，原係弘一律師遺稿。弘公圓寂後，該稿經圓拙法師整理完成，圓師並囑余籌印。數年前余曾請慧劍居士協助付梓，但因緣未能圓滿，故於中止，僅就岷市先印一千餘本。慧劍居士崇仰弘一大師，其情殷誠，曾撰寫《弘一大師傳》流通行世，今又再印《藥師經析疑》及《弘一大師文鈔》，以供世人同饗，囑余為序，故略述其因緣，以表贊喜！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菲律賓三寶顏福泉寺沙門傳貫
    <span>
    </span>
    民國丙辰六十五年二月十二日敘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     藥師經析疑
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    弘一大師遺著
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      藥師琉璃光如來本願功德經
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：若依臺宗，說玄義五重，今應如何分判耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：玄義五重：（一）人法為名；（二）正法寶藏為體；（三）如來因果為宗；（四）與拔功德為用；（五）大乘方等為教相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （一）、人法為名者。魏塘云：藥師琉璃光如來是人名，本願功德是法名，此說是也。青丘、秋篠及長谷，同以藥師為喻者，此等不知從德立名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （二）、正法寶藏為體者。正謂中正，法謂妙法，貴重為寶，句容為藏。與華嚴之諸法實性相，方等之實相如來藏，般若之佛母，法華之秘要之藏，涅槃之三德秘藏，金剛寶藏，同出異名。下文云：於其國中有二菩薩摩訶薩，乃至悉能持彼世尊藥師琉璃光如來正法寶藏。若正法寶藏非經體者，二菩薩云何奉持耶？雖魏塘云：諸佛甚深行處為體者，今所不取。何者？諸佛言通，甚深歎行，行字是宗，處字非體。如下文云：流行之處。故行處字不正指體。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （三）、如來因果為宗者。本願二字，是如來因；其餘九字，是如來果。魏塘以願行方便為宗，引下文證者。今謂此昧宗致。既是因果，豈非因而不該始末耶！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （四）、與拔功德為用者。此與魏塘同。彼云：此經始終，只明拔苦與樂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     大科為三：初序，二正宗，三流通。 
    甲初序分二：初通序，二別序。 今初
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是我聞。一時，薄伽梵遊化諸國，至廣嚴城，住樂音樹下。與大苾芻眾八千人俱，菩薩摩訶薩三萬六千，及國王、大臣、婆羅門、居士、天、龍、藥叉、人、非人等，無量大眾，恭敬圍繞，而為說法。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：廣嚴，梵語舊云毗舍離等。秋篠云：此是城名，而隋譯本稱為國者，誤歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：非也。國總，城別耳。《西域記》云：吠舍釐國（即是隋云毗舍離國）。周五千餘里。吠舍釐城，已甚傾毀，其故基址周六七十里，宮城周四五里。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：諸經列聲聞眾數，每云千二百五十人，今何甚多？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：聚散隨緣，何必一概。而經列千二百五十人者，如《南山》云：重其初故。又八千何多，如《金光明》云九萬八千。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：凡諸列眾，何故數全耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《大論》釋云：若過若減，皆存大數。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乙二
    <span>
    </span>
    別序三：初文殊請，二如來許，三文殊領。 今丙初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時曼殊室利法王子，承佛威神。從座而起，偏袒一肩，右膝著地，向薄伽梵曲躬合掌。白言：『世尊！惟願演說如是相類諸佛名號，及本大願，殊勝功德。令諸聞者，業障消除，為欲利樂像法轉時諸有情故。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：像法轉時，是何義耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：長谷云：轉者，變也，恐指末法。今謂不爾。《七佛經》中，雖於此云末法之時，其後救脫章則云，於後末世像法起時。對佛滅後，雖蒙末名，實是像法。秋篠云：轉者，起也。其說則是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙二
    <span>
    </span>
    如來許
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，世尊讚曼殊室利童子言：『善哉善哉！曼殊室利。汝以大悲，勸請我說諸佛名號本願功德。為拔業障所纏有情，利益安樂像法轉時諸有情故。汝今諦聽，極善思惟。當為汝說。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙三
    <span>
    </span>
    文殊領
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      曼殊室利言：『唯然願說！我等樂聞。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    甲二
    <span>
    </span>
    正宗分二：初舉依正名號，二明本誓利益。 今乙初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告曼殊室利：『東方去此過十殑伽沙等佛土，有世界名淨琉璃。佛號藥師琉璃光如來、應、正等覺、明行圓滿、善逝、世間解、無上士、調御丈夫、天人師、佛、薄伽梵。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：藥師在東方者，魏塘云：震方為群動之首，甲木又發生之相，以藥治病，貴乎起死回生，不當同金方肅殺之號。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：八卦釋經，起自李長者，此是一期之說，何必拘泥。有物於此，自東觀之為西，自西觀之在東。西觀豈但生長，東觀不定肅殺。故東方過十殑伽沙佛土，應云西方有世界名淨琉璃；西方過十萬億佛土，應云東方有世界名曰極樂。須知諸佛有無量德，應有無量名，莫認一名而固執矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又諸佛各有別緣，且示方位。皆悉無不豎窮橫遍，故密教五大云：大悲胎藏包合萬行，且在東方生長萬物之首。金剛智界顯現萬德，且在西方成就萬物之終。此是隨方布教標幟，非謂真如法界定有方面。四方四佛，亦復如是，祇是標幟，非謂定位。（文）斯言得之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：前文殊請云，唯願演說諸佛名號；世尊許云，勸請我說諸佛名號。何至於此，但約一佛？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：若約《七佛經》，七豈非諸。若約今經，乃是《華嚴》：一身一智慧，力無畏亦然之義。故下文云：如我稱揚藥師如來所有功德，此是諸佛甚深行處。又云：若聞藥師如來名號，此是諸佛甚深所行。須知請諸答一，理不乖背。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乙二明本誓利益二：初明依正莊嚴，二明種種功德。
    <span>
    </span>
    丙初明依正莊嚴二：初正明本願，二明佛土及侍。  丁初正明本願三：初標，二列，三結。  今戊初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      曼殊室利！彼世尊藥師琉璃光如來，本行菩薩道時，發十二大願。令諸有情，所求皆得。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂願耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：願是要求之名。又《摩訶止觀》云：發願者，誓也。若無誓願，如牛無御，不知所趣。願來持行，將至所在。 
    願有四種：（一）眾生無邊誓願度，依苦諦立。（二）煩惱無邊誓願斷，依集諦立。（三）法門無盡誓願知，依道諦立。（四）佛道無上誓願成，依滅諦立。初二願拔眾生苦集二諦苦，後二願與眾生道滅二諦樂，此四為總願。而今佛十二，彌陀四十八等，皆是別願。《止觀輔行記》云：一切菩薩凡見諸佛，無不發於總願、別願。應知總，總於別；別，別於總。故彼別願，不出四弘而緣四諦。（文）下文十二大願中，魏塘約四諦分、不失旨矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：今據魏塘直解文、列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌依滅諦二願┬第一願
    <span>
    </span>
    ┌佛道無上┐
   </p>
   <p class="MsoPlainText" style="text-indent:24.0pt;">
    │
    <span>
    </span>
    └第二願      └誓願成  ┴─┐
   </p>
   <p class="MsoPlainText" style="text-indent:24.0pt;">
    │
    <span>
    </span>
    ├──生善與樂
   </p>
   <p class="MsoPlainText" style="text-indent:24.0pt;">
    ├依道諦三願┬第三願
    <span>
    </span>
    ┌法門無盡┬─┘
   </p>
   <p class="MsoPlainText" style="text-indent:24.0pt;">
    │
    <span>
    </span>
    ├第四願      │誓願知  │
   </p>
   <p class="MsoPlainText" style="text-indent:24.0pt;">
    │
    <span>
    </span>
    └第五願      └        
    ┘
   </p>
   <p class="MsoPlainText" style="text-indent:24.0pt;">
    └依苦集二諦共七願┬初先出三苦┬第六願
    <span>
    </span>
    ┌眾生無邊┐
   </p>
   <p class="MsoPlainText" style="text-indent:24.0pt;">
    <span>
    </span>
    │          ├第七願    
    │誓願度  │
   </p>
   <p class="MsoPlainText" style="text-indent:24.0pt;">
    <span>
    </span>
    │          
    └第八願    └        ┴─┐滅
   </p>
   <p class="MsoPlainText" style="text-indent:24.0pt;">
    <span>
    </span>
    │                      
    ┌煩惱無邊┐  │惡
   </p>
   <p class="MsoPlainText" style="text-indent:24.0pt;">
    <span>
    </span>
    ├二間明集諦─第九願    └誓願斷  ┘  │拔
   </p>
   <p class="MsoPlainText" style="text-indent:24.0pt;">
    <span>
    </span>
    └三重出三苦┬第十願    ┌眾生無邊┬─┘苦
   </p>
   <p class="MsoPlainText" style="text-indent:24.0pt;">
    <span>
    </span>
    ├第十一願  │誓願度  │
   </p>
   <p class="MsoPlainText" style="text-indent:24.0pt;">
    <span>
    </span>
    └第十二願  └        
    ┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    列
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第一大願：願我來世，得阿耨多羅三藐三菩提時。自身光明，熾然照曜無量無數無邊世界。以三十二大丈夫相，八十隨好，莊嚴其身。令一切有情，如我無異。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第二大願：願我來世，得菩提時。身如琉璃，內外明徹，淨無瑕穢，光明廣大，功德巍巍，身善安住；燄網莊嚴，過於日月。幽冥眾生，悉蒙開曉，隨意所趣，作諸事業。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：儒胤云：初願約應，次願約報。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：初願約三身。光明照耀，即報身；相好嚴身，即應身；其所莊嚴，乃是法身。次願亦爾。身下三句，應也；光下五句，報也。所淨、所住，無非法身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第三大願：願我來世，得菩提時。以無量無邊智慧方便，令諸有情，皆得無盡所受用物；莫令眾生，有所乏少。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：青丘、秋篠，以第三第四願為出世間門，而第三願約人天乘者。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：此說局矣。晉云：無量眾生饑渴，何隔出世耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：此願與最後二願何異？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：長谷云：後別，此總。今謂不爾，皆是別願。此重權實二智，後在衣食，故不同也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第四大願：願我來世，得菩提時。若諸有情行邪道者，悉令安住菩提道中。若行聲聞、獨覺乘者；皆以大乘，而安立之。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第五大願：願我來世，得菩提時。若有無量無邊有情，於我法中修行梵行。一切皆令得不缺戒，具三聚戒。設有毀犯，聞我名已，還得清淨，不墮惡趣。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂還得清淨？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：因懺戒復，故云還得。《止觀》云：大乘許悔斯罪。罪從重緣生，還從重心懺悔，可得相治。無殷重心，徒懺無益。（文）故欲至心發露，宜修藥師妙懺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第六大願：願我來世，得菩提時。若諸有情其身下劣，諸根不具，醜陋頑愚，盲聾瘖啞，攣躄背僂，白癩癲狂，種種病苦，聞我名已，一切皆得端正黠慧，諸根完具，無諸疾苦。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：第六大願中，先列諸苦，聞我名已下，次第翻上。應如何分配耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：：青丘云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：今據青丘古跡記文，列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （意）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌其身下劣┬醜陋
    <span>
    </span>
    釋身
   </p>
   <p class="MsoPlainText" style="text-indent:24.0pt;">
    │
    <span>
    </span>
    │        下劣────────────端正
   </p>
   <p class="MsoPlainText" style="text-indent:24.0pt;">
    │
    <span>
    </span>
    │
   </p>
   <p class="MsoPlainText" style="text-indent:24.0pt;">
    │
    <span>
    </span>
    └頑愚    釋意
   </p>
   <p class="MsoPlainText" style="text-indent:24.0pt;">
    │
    <span>
    </span>
    下劣────────────黠慧
   </p>
   <p class="MsoPlainText" style="text-indent:24.0pt;">
    │
   </p>
   <p class="MsoPlainText" style="text-indent:24.0pt;">
    └諸根不具┬盲聾乃至白癩
    <span>
    </span>
    釋眼耳舌
   </p>
   <p class="MsoPlainText" style="text-indent:24.0pt;">
    <span>
    </span>
    │                
    身根不具─────┐
   </p>
   <p class="MsoPlainText" style="text-indent:24.0pt;">
    <span>
    </span>
    │                      
                ├諸根完具
   </p>
   <p class="MsoPlainText" style="text-indent:24.0pt;">
    <span>
    </span>
    ├癲狂    釋意根不具────────┘
   </p>
   <p class="MsoPlainText" style="text-indent:24.0pt;">
    <span>
    </span>
    │
   </p>
   <p class="MsoPlainText" style="text-indent:24.0pt;">
    <span>
    </span>
    └種種病苦    攝鼻等病────────無諸疾苦
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第七大願：願我來世，得菩提時。若諸有情眾病逼切，無救無歸，無醫無藥，無親無家；貧窮多苦。我之名號，一經其耳，眾病悉除，身心安樂；家屬資具，悉皆豐足。乃至證得無上菩提。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：第七大願中，先列諸苦，我之名號下，次第翻上。應如何分配耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠有釋。今不取。今謂云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：今據《義疏》文，列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌─眾病逼切——多苦───────────眾病悉除，身心安樂。
   </p>
   <p class="MsoPlainText" style="text-indent:24.0pt;">
    └┬無救────────┐
   </p>
   <p class="MsoPlainText" style="text-indent:24.0pt;">
    <span>
    </span>
    ├無歸────────┼───┬────家屬豐足
   </p>
   <p class="MsoPlainText" style="text-indent:24.0pt;">
    <span>
    </span>
    ├無醫無藥—貧────┴───┼────資具豐足
   </p>
   <p class="MsoPlainText" style="text-indent:24.0pt;">
    <span>
    </span>
    └無親無家—窮────────┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：藥師除病救苦，是其本旨。但眾病悉除，足矣。云何便復證得無上菩提？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：揚氏有釋，今不取。今謂不盡一品無明，豈真眾病悉除。以知證得菩提，是真病除。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第八大願：願我來世，得菩提時。若有女人，為女百惡之所逼惱，極生厭離，願捨女身。聞我名已，一切皆得轉女成男，具丈夫相。乃至證得無上菩提。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：揚氏謂轉女成男，為來世受男身者。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：不爾。長谷云：今願現世轉女成男。其說則是，以符《七佛經》故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第九大願：願我來世，得菩提時。令諸有情，出魔罥網，解脫一切外道纏縛。若墮種種惡見稠林，皆當引攝置於正見。漸令修習諸菩薩行，速證無上正等菩提。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：漸令修習諸菩薩行，速證無上正等菩提者。秋篠釋云：漸修菩薩十地之行，因中漸出四魔罥網，終至菩提究竟出離。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：如是釋者，速證之義不成。今謂三教紆曲，故云漸修；皆入圓住，故云速證。若就圓論者，此約理外七種方便，漸入圓因，謂之漸圓。當知往前作意，未免漸修；住上任運，故速證耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第十大願：願我來世，得菩提時。若諸有情，王法所錄，繩縛鞭撻，繫閉牢獄，或當刑戮。及餘無量災難陵辱，悲愁煎迫，身心受苦。若聞我名，以我福德，威神力故，皆得解脫一切憂苦。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第十一大願：願我來世，得菩提時。若諸有情，饑渴所惱，為求食故，造諸惡業。得聞我名，專念受持。我當先以上妙飲食，飽足其身。後以法味，畢竟安樂而建立之。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      第十二大願：願我來世，得菩提時。若諸有情，貧無衣服；蚊虻寒熱，晝夜逼惱。若聞我名，專念受持。如其所好，即得種種上妙衣服。亦得一切寶莊嚴具，華鬘塗香，鼓樂眾伎，隨心所翫，皆令滿足。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊三
    <span>
    </span>
    結。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      曼殊室利！是為彼世尊藥師琉璃光如來應正等覺，行菩薩道時，所發十二微妙上願。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁二
    <span>
    </span>
    明佛土及侍者：初總標，二別明，三結勸。 今戊初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，曼殊室利！彼世尊藥師琉璃光如來行菩薩道時，所發大願，及彼佛土功德莊嚴，我若一劫，若一劫餘，說不能盡。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    別明二：初佛土，二侍者。 今己初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      然彼佛土，一向清淨。無有女人，亦無惡趣，及苦音聲。琉璃為地，金繩界道；城闕宮閣，軒窗羅網，皆七寶成。亦如西方極樂世界功德莊嚴，等無差別。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：秋篠謂淨琉璃土為報土，其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：報土雖勝，不接凡夫。臺宗以西方為同居淨土。西方既爾，東方亦然。又據下文，有二菩薩次補佛處。既有補處，知同居土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：既與西方等無差別，何遣八士引導西方！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：佛事門頭，等無差別。隨機門時，隨彼所好。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    侍者
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於其國中，有二菩薩摩訶薩：一名日光遍照，二名月光遍照。是彼無量無數菩薩眾之上首；悉能持彼世尊藥師琉璃光如來正法寶藏。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊三
    <span>
    </span>
    結勸。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故曼殊室利。諸有信心善男子、善女人等，應當願生彼佛世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙二
    <span>
    </span>
    明種種功德二：初滅惡，二生善。 丁初滅惡四：初慳貪，二破戒，三讚毀，四乖離。 戊初慳貪二：初舉過，二獲益。 己初舉過二：初生報，二後報。 
    今庚初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，世尊復告曼殊室利童子言：『曼殊室利！有諸眾生，不識善惡，唯懷貪吝。不知布施，及施果報。愚癡無智，闕於信根。多聚財寶，勤加守護，見乞者來，其心不喜。設不獲已，而行施時，如割身肉，深生痛惜。復有無量慳貪有情，積集資財，於其自身，尚不受用；何況能與父、母、妻、子、奴婢、作使，及來乞者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庚二
    <span>
    </span>
    後報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      彼諸有情，從此命終；生餓鬼界，或傍生趣。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：本譯今云，餓鬼旁生，晉云地獄。應如何合會歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：境有三品，於心亦然，此約中下品說。若晉本所云：恐就心境上品言耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    獲益二：初在彼憶念，二轉生獲益。 今庚初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      由昔人間，會得暫聞藥師琉璃光如來名故。今在惡趣，暫得憶念彼如來名。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庚二
    <span>
    </span>
    轉生獲益。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      即於念時，從彼處沒，還生人中。得宿命念，畏惡趣苦，不樂欲樂；好行惠施，讚歎施者；一切所有，悉無貪惜。漸次尚能以頭目手足，血肉身分，施來求者；況餘財物。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：此獲益文，如何翻上而分配耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：青丘云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：今據青丘古跡記文，列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌─不識惡。───────────────畏惡趣苦，不樂欲樂。
   </p>
   <p class="MsoPlainText" style="text-indent:24.0pt;">
    │
    <span>
    </span>
    不識善，唯懷貪吝，不知布施，及施果報。好行惠施，讚歎施者。
   </p>
   <p class="MsoPlainText" style="text-indent:24.0pt;">
    │
    <span>
    </span>
    愚癡無智。───────────────────得宿命念。
   </p>
   <p class="MsoPlainText" style="text-indent:24.0pt;">
    │
    <span>
    </span>
    闕於信根。多聚財寶，勤加守護。────一切所有，悉無貪惜。
   </p>
   <p class="MsoPlainText" style="text-indent:24.0pt;">
    └─見乞者來，其心不喜，乃至及來乞者。漸次尚能，乃至況餘財物。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    破戒二：初舉過，二獲益。 己初舉過二：初自過，二及他。 庚初自過二：初示過，二示報。 今辛初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，曼殊室利！若諸有情，雖於如來受諸學處，而破尸羅。有雖不破尸羅，而破軌則。有於尸羅、軌則，雖得不壞，然毀正見。有雖不毀正見，而棄多聞；於佛所說契經深義，不能解了。有雖多聞，而增上慢。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    辛二
    <span>
    </span>
    示報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      由增上慢，覆蔽心故；自是非他，嫌謗正法，為魔伴黨。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庚二
    <span>
    </span>
    及他二：初現報，二後報。 今辛初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是愚人，自行邪見，復令無量俱胝有情，墮大險坑。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    辛二
    <span>
    </span>
    後報
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此諸有情，應於地獄、旁生、鬼趣，流轉無窮。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    獲益
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若得聞此藥師琉璃光如來名號，便捨惡行，修諸善法，不墮惡趣。設有不能捨諸惡行，修行善法，墮惡趣者，以彼如來本願威力，令其現前暫聞名號。從彼命終，還生人趣。得正見精進，善調意樂；便能捨家，趣於非家；如來法中，受持學處，無有毀犯。正見多聞，解甚深義；離增上慢，不謗正法，不為魔伴。漸次修行諸菩薩行，速得圓滿。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：同聞藥師名號，或便捨惡修善，不墮惡趣，或不能捨惡修善，先墮惡趣，乃生人趣者。是何故歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：有情業有輕重，根有利鈍。若業輕根利者，現聞佛名，即能捨惡行善不墮惡趣。若業重根鈍者，要先墮惡趣深生厭離，更聞佛名，方生人趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （文）——案：此文本唐疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：此獲益文，如何翻上而分配耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：今據秋篠記抄文，列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌─雖於如來受諸學處，乃至而破軌則。─────無有毀犯。
   </p>
   <p class="MsoPlainText" style="text-indent:24.0pt;">
    │
    <span>
    </span>
    有於尸羅、軌則，乃至然毀正見。────────正見。
   </p>
   <p class="MsoPlainText" style="text-indent:24.0pt;">
    │
    <span>
    </span>
    有雖不毀正見，乃至不能解了。────多聞，解甚深義。
   </p>
   <p class="MsoPlainText" style="text-indent:24.0pt;">
    │
    <span>
    </span>
    有雖多聞，而增上慢。───────────離增上慢。
   </p>
   <p class="MsoPlainText" style="text-indent:24.0pt;">
    └─由增上慢，乃至為魔伴黨。────不謗正法，不為魔伴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊三
    <span>
    </span>
    讚毀三：初舉過，二明報，三獲益。今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，曼殊室利！若諸有情，慳貪嫉妒，自讚毀他。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：青丘、秋篠、魏塘等，釋慳貪嫉妒自讚毀他，互有不同。今須宗何說歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：諸釋皆非。今據青丘釋《梵網》自讚毀他戒云：《瑜伽》戒本謂：為欲貪求利養、恭敬，自讚毀他；是即多分以貪究竟。若無所得，但由嫉妒，以瞋究竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （文）以故乃知今文所云，即是或起慳貪，或嫉妒心，而自讚毀他。其主意在自讚毀他，不在慳妒，又對餘三釋之文，亦應如是釋也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    明報
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      當墮三惡趣中，無量千歲，受諸劇苦。受劇苦已，從彼命終，來生人間。作牛、馬、駝、驢，恆被鞭撻，饑渴逼惱。又常負重，隨路而行。或得為人，生居下賤，作人奴婢。受他驅役，恆不自在。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己三
    <span>
    </span>
    獲益
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若昔人中，曾聞世尊藥師琉璃光如來名號。由此善因，今復憶念，至心歸依。以佛神力，眾苦解脫。諸根聰利，智慧多聞。恆求勝法，常遇善友。永斷魔罥。破無明殼，竭煩惱河，解脫一切生老病死憂悲苦惱。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊四
    <span>
    </span>
    乖離二：初舉過，二獲益。 今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，曼殊室利！若諸有情，好喜乖離，更相鬥訟，惱亂自他。以身語意，造作增長種種惡業。展轉常為不饒益事。互相謀害，告召山林樹塚等神。殺諸眾生，取其血肉，祭祀藥叉羅剎婆等。書怨人名，作其形像，以惡咒術而咒咀之。厭媚蠱道咒起屍鬼，令斷彼命及壞其身。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：文云以身語意，如何分配上文耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：青丘有釋，今不取。今謂好喜乖離是總稱耳，鬥是身業，訟是語業，惱亂屬意。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：眾生，新譯為有情。故此經中多作有情。亦有數處仍作眾生者。如此段文云殺諸眾生；前文中第二大願云幽冥眾生；第三大願云莫令眾生；慳貪章云有諸眾生；後文中阿難章云，有諸眾生；救脫章云，有諸眾生；又云雜類眾生；又云殺種種眾生。此或是隨宜潤文，或亦疏於檢校歟！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    獲益
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是諸有情，若得聞此藥師琉璃光如來名號。彼諸惡事，悉不能害。一切展轉皆起慈心，利益安樂。無損惱意，及嫌恨心；各各歡悅。於自所受，生於喜足。不相侵陵，互為饒益。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁二
    <span>
    </span>
    生善二：初生淨土，二生善道。 戊初生淨土二：初舉機，二明益。 今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，曼殊室利！若有四眾：苾芻、苾芻尼、鄔波索迦、鄔波斯迦，及餘淨信善男子、善女人等。有能受持八分齋戒，或經一年、或復三月受持學處。以此善根，願生西方極樂世界無量壽佛所，聽聞正法，而未定者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    明益
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若聞世尊藥師琉璃光如來名號。臨命終時，有八菩薩乘神通來，示其道路。即於彼界，種種雜色眾寶華中，自然化生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：各有淨土，何以示導西方耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：如《心地觀經》云：或一菩薩多佛化。是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：應生極樂何品耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：難以定知。或上三品，文云具諸戒行故。或中二品，文說持戒故。或雖秉戒而迴向心弱者，生中下品或下三品。豈止極樂，生十方者亦然。故晉本云：若欲生十方妙樂國土者，亦當禮敬藥師琉璃光佛，若欲得生兜率天上見彌勒者，亦當禮敬藥師琉璃光佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：十方兜率亦引導否？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：或不導，經不說故。或導，願力無邊故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    生善道二：初正明，二轉報。 今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      或有因此，生於天上。雖生天中，而本善根亦未窮盡；不復更生諸餘惡趣。天上壽盡，還生人間。或為輪王，統攝四洲，威德自在；安立無量百千有情，於十善道。或生剎帝利、婆羅門、居士、大家，多饒財寶，倉庫盈溢；形相端嚴，眷屬具足；聰明智慧，勇健威猛，如大力士。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂因此，及本善根？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：因此者，秋篠云：因此聞藥師如來名故。長谷云：指戒善也。今從秋篠，符晉本故。本善根者，秋篠云：謂本出世善根，或聞藥師如來名號善根。今用後解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：秋篠二段文，皆本唐疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    轉報
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若是女人，得聞世尊藥師如來名號，至心受持，於後不復更受女身。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂於後？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：後謂後報。上文第八大願現身轉者，例如《法華》龍女現身變成男子，此是後報，例如《法華藥王品》中約命終後。故《七佛經》中，前大願云即於現身轉成男子，此文亦云於後而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：《七佛經》中於此文後有說咒文，他譯皆無。後人常取《七佛經》中咒文及其前後之文四百餘字，增入今本，謂為完足。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：同是佛語，糅雜無妨。《七佛經》本，別行於世；今本不增，有何不足。如《法華普門品》偈，什公不譯。荊溪判云：此亦未測什公深意。今可例云：此亦未測奘公深意也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    甲三
    <span>
    </span>
    流通分
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：諸師將經末爾時阿難白佛言，云為流通分，今何不然？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：曼殊救脫及以藥叉發誓弘經，豈非流通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    流通分三：初諸士發誓弘經，二佛說題名奉持，三大眾聞說奉行。 
    乙初諸士發誓弘經三：初曼殊發誓，二救脫明益，三藥叉發誓。 丙初曼殊發誓三：初對佛發誓，二如來許說，三阿難稱讚。
    <span>
    </span>
    丁初對佛發誓二：初正誓，二利益。 
    戊初正誓二：初聞名，二持經。 今己初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，曼殊室利童子白佛言：『世尊！我當誓於像法轉時，以種種方便，令諸淨信善男子、善女人等，得聞世尊藥師琉璃光如來名號。乃至睡中，亦以佛名覺悟其耳。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    持經
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      世尊！若於此經受持讀誦，或復為他演說開示，若自書、若教人書，恭教尊重。以種種華、香、塗香、末香、燒香、華鬘、瓔珞、幡蓋、伎樂，而為供養。以五色綵，作囊盛之；掃灑淨處，敷設高座，而用安處。爾時四大天王與其眷屬，及餘無量百千天眾，皆詣其所供養、守護。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：以伎樂供佛，是何意歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《大智度論》云：問曰：諸佛賢聖是離欲人，則不須音樂歌舞，何以伎樂供養？答曰：諸佛雖於一切法中，心無所著；於世間法，盡無所須。諸佛憐愍眾生故出世，應隨供養者，令隨願得福故受。如以華、香供養，亦非佛所須，佛身常有妙香，諸天所不及，為利益眾生故受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：出家諸眾，亦應以伎樂供佛歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《法華經方便品》記云：音樂供養者，有出家內眾，音樂自隨，云供養者。自思己行，與何心俱。雖有此文，必須裁擇，《梵網》誠制，何待固言。祗恐供養心微，增己放逸，長他貪慢，敬想難成。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    利益
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      世尊！若此經寶流行之處，有能受持。以彼世尊藥師琉璃光如來本願功德及聞名號，當知是處，無復橫死，亦復不為諸惡鬼神，奪其精氣；設已奪者，還得如故，身心安樂。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：既云經寶流行之處，應連向之持經科中，今何不爾？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：雖躡向經寶流行，復有及聞名號之言，須知此舉聞持之益。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁二
    <span>
    </span>
    如來許說二：初略許可，二廣印定。 今戊初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告曼殊室利：『如是如是，如汝所說。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    廣印定二：初印向持經，二印向聞名（文但不次耳）。 今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      曼殊室利！若有淨信善男子、善女人等，欲供養彼世尊藥師琉璃光如來者。應先造立彼佛形像，敷清淨座而安處之。散種種華，燒種種香，以種種幢幡，莊嚴其處。七日七夜，受八分齋戒，食清淨食。澡浴香潔，著新淨衣。應生無垢濁心，無怒害心，於一切有情，起利益安樂，慈悲喜捨，平等之心。鼓樂歌讚，右繞佛像。復應念彼此如來本願功德，讀誦此經，思惟其義，演說開示。隨所樂願，一切皆遂。求長壽得長壽，求富饒得富饒，求官位得官位，求男女得男女。若復有人，忽得惡夢，見諸惡相，或怪鳥來集，或於住處百怪出現。此人若以眾妙資具，恭敬供養彼世尊藥師琉璃光如來者。惡夢惡相，諸不吉祥，皆悉隱沒，不能為患。或有水、火、、刀、毒、懸嶮、惡象、獅子、虎、狠、熊羆、毒蛇、惡蠍、蜈蚣、蛐蜒、蚊虻等怖。若能至心憶念彼佛，恭敬供養。一切佈畏，皆得解脫。若他國侵擾，盜賊反亂。憶念恭敬彼如來者，亦皆解脫。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：澡浴之文，《七佛經》云：日別三時澡浴清淨。不繁數歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《摩訶止觀》云：日三時洗浴，一日即一實諦也。三洗即觀一實，修三觀，蕩三障，淨三智也。《輔行》云：三時洗者，縱無他緣，亦須三洗，有所表故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：隨所樂願，一切皆遂，乃至得男女之文。魏塘云：一切皆遂句，則該四教聖賢三昧辯才，願生佛國等出世正求；下四即遂世間淺深富壽之求。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：今謂初二句，總舉。求長壽，別列。所舉壽等，豈一切外；若知一切皆遂，乃是出世正求，誰言富壽等四，但是世間倒求，文似語近，意實窮遠。故釋四求者，應例觀音《普門品》疏釋之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：水、火、虎、狼等文，魏塘謂：此皆滅世間之惡，不必約《普門》煩惱業報釋之。其說然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：今謂如請《觀音經》云：一切怖畏，一切毒害，一切惡鬼虎狼獅子。聞此咒時，口即閉塞，不能為害。疏云：一切怖畏者：（一）歷十種行人，各各有怖畏也。（二）作惡鬼虎狼者，例如《金光明》，初地至十地，皆有虎狼獅子之難。此中十人乃無事中虎狼，約煩惱法為虎狼也。須知但云滅世間惡，使藥師利益局在界內，其咎莫大；況一切之言，豈指少分！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    印向聞名
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，曼殊室利！若有淨信善男子、善女人等，乃至盡形不事餘天。唯當一心，歸佛法僧，受持禁戒。若五戒、十戒、菩薩四百戒、苾芻二百五十戒、苾芻尼五百戒。於所受中，或有毀犯，怖墮惡趣。若能專念彼佛名號，恭敬供養者，必定不受三惡趣生。或有女人，臨當產時，受於極苦。若能至心，稱名、禮讚、恭敬、供養彼如來者，眾苦皆除。所生之子，身分具足，形色端正，見者歡喜。利根聰明，安隱少病，無有非人奪其精氣。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂菩薩四百戒？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《法藏》云：菩薩戒以十善為根本，十善者，言信等五根，無貪等三，及與慚愧合為十善。一一經十，合為百數。此各有四：（一）自持，（二）他持，（三）讚歎，（四）隨喜。如是即成四百戒也。（文），神謨、遁倫，皆述此說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂苾芻尼五百戒？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《南山行事鈔》云：問：律中僧列二百五十戒，戒本具之。尼則五百，此言虛實？答：兩列定數，略指而言。諸部通言，不必依數。約境相明，乃有塵沙。律中尼有三百四十八戒，可得指此而為所防。準《智論》云：尼受戒法，略則五百，廣說八萬。（文）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁三
    <span>
    </span>
    因阿難稱讚三：初如來問，二阿難答，三如來稱讚。 今戊初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，世尊告阿難言：『如我稱揚彼佛世尊藥師琉璃光如來所有功德。此是諸佛甚深行處，難可解了。汝為信不？』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：諸佛甚深行處，如何釋耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《金光明經》序品初云：如來游於無量甚深法性諸佛行處。並方等部，彼此義同。釋迦所游，藥師所住，二無差別，體性全一，故引大師彼疏釋之。彼云：微妙三諦，故言甚深；非是二乘下地菩薩之所逮及，故言甚深也。又非別有一法，名為甚深；即事而真，無非實相；一色一香，莫非中道；皆中道故，即是甚深。諸佛行處者，正顯佛智甚深；佛智甚深故，行處亦甚深；行處甚深故，佛智亦甚深。舉蓋顯函，正在此也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    阿難答二：初明持經不疑，二明持名難信（若夫持經不疑，以何持名難信；若夫持名難信，以何持經不疑？何況跡示三果非庸常人，豈有一信一不信耶？一縱一奪，譬勵後來耳）。 
    今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難白言：『大德世尊！我於如來所說契經，不生疑惑。所以者何？一切如來，身、語、意業，無不清淨。世尊！此日月輪，可令墮落；妙高山王，可使傾動；諸佛所言，無有異也。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    明持名難信
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      世尊！有諸眾生，信根不具。聞說諸佛甚深行處，作是思惟，云何但念藥師琉璃光如來一佛名號，便獲爾所功德勝利。由此不信，返生誹謗。彼於長夜，失大利樂，墮諸惡趣，流轉無窮。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊三
    <span>
    </span>
    如來稱讚（此中單舉持名躡阿難答故也。）文五：初反斥，二正宗，三簡非，四校歎，五結歎。 今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：『是諸有情，若聞世尊藥師琉璃光如來名號，至心受持，不生疑惑；墮惡趣者，無有是處。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    正示
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難！此是諸佛甚深所行，難可信解。汝今能受，當知皆是如來威力。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己三
    <span>
    </span>
    簡非
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難！一切聲聞、獨覺，及未登地諸菩薩等，皆悉不能如實信解，唯除一生所繫菩薩。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂唯除一生所繫菩薩？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：一生所繫菩薩者，即一生補處菩薩，如彌勒等也。道理通論，初地以上菩薩，各得無分別智，地地別證真如法界，於佛所成名稱功德，隨分信解。今言唯除一生所繫者，據因位之中信極者而言，以此菩薩因中見性分明，故作此說非謂一生以外，皆不信解也。（文）——案：此文本唐疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己四
    <span>
    </span>
    校歎
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難！人身難得；於三寶中，信敬尊重亦難可得；得聞世尊藥師琉璃光如來名號，復難於是。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己五
    <span>
    </span>
    結歎
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難！彼藥師琉璃光如來無量菩薩行，無量善巧方便，無量廣大願。我若一劫、若一劫餘而廣說者，劫可速盡；彼佛行、願、善巧、方便，無有盡也。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：文云無量廣大願者，於前十二大願外，更有無量廣大願耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：非也。凡諸菩薩，皆發總別二願。總則四弘，別則數異。若開出之，即是無量廣大願耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙二
    <span>
    </span>
    救脫明益三：初明救病患，二明攘災難，三明轉後報。 丁初明救病患二：初正向佛明，二答阿難問。 戊初正向佛明二：初正明，二結勸。 己初正明二：初正明苦相，二略出懺儀。（有生已來誰無病患，如薄拘羅雖無頭痛，未離無明。止觀十境，通稱病患。蕅益所謂眾生良藥無如病，思之思之！）  
    今庚初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，眾中有一菩薩摩訶薩，名曰救脫。即從座起，偏袒右肩，右膝著地，曲躬合掌，而白佛言：『大德世尊！像法轉時，有諸眾生，為種種患之所困厄，長病羸瘦，不能飲食。喉唇乾燥，見諸方暗，死相現前，父母、親屬、朋友、知識，啼泣圍繞。然彼自身，臥在本處，見琰魔使引其神識，至於琰魔法王之前。然諸有情有俱生神，隨其所作，若罪若福，皆具書之，盡持授與琰魔法王。爾時彼王推問其人，算計所作，隨其罪福而處斷之。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：見琰魔使，引其神識，至於琰魔法王之前。古疏作何釋耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：若其患人，決定令死，則受鬼身，容可琰王別遣鬼為使，而引取之。如其未決定死，則未受鬼身，何有鬼身，有得引生人之識！不可別人之識在別鬼身中，若不在鬼使身中，識心既不孤遊，云何可引得至琰魔王前？當知此是藥師如來及經之威力，令得患人第六意識見分之上，起此三種行解相分：（一）為琰魔王，（二）為王使，（三）為己身，為自神識所依隨使之行至琰王前。其實，神識未曾離身，若是本識隨所捨處，則死成屍，不可說離身；若是六、七等識依本識故，而得現起；若離本識，無種子故，無由得生；是故八識俱無離身孤行之理。此蓋如人夢中夢現見師僧，或復父母，遣使來喚，夢現見己身隨使而行，遠至師僧及父母前，當知師僧或復父母、使人、己身，皆是第六意識見分上，現此三種相分；似有去來，實無去來。所以然者，以一切心及心所取境之時，非如燈明舒光照物，不同鐵鉗動作取物；但如明鏡遠照，影現鏡中，如人在遠，遙見日月，此亦如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    藥師如來，及經威力，令彼患人，見如此相，似有往來，實無往來。故《涅槃經》云：若有聞是《大涅槃經》，言我不用發菩提心，誹謗正法，是人夢中，見羅剎像，心中佈懼。羅剎語云：咄！善男子！汝今若不發菩提心，當斷汝命。是人惶怖覺已，即發無上菩提心。是人命終，若在三惡及在人天，續復憶念菩提之心，以是義故，是大涅槃威神力故，能令未發心者，作菩提因。—案：此文本唐疏。《義疏》云：此是唐靖邁疏意。今謂云云，玆略不錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：有俱生神，隨其所作，若罪若福皆具書之，盡持授與琰魔法王。古疏作何釋耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：言俱生神者，若約實而言，神即識也，俱生神者，即阿賴耶識。以阿賴耶識，是受生之主，與身俱時而生，故名俱生。隨諸有情所作罪福，皆薰在阿賴耶識中，故言隨其所作，乃至皆具書之。或是琰魔王為令罪人無有妄拒，伏本所作故，化作俱生神，從生已來書其罪福，或是藥師如來及經威力，現作俱生神書其罪福。言盡持授與琰魔法王者，由阿賴耶識中，具有罪福種子為因緣，藥師如來及經威力為增上緣，令罪福相分，現於患人第六意識之上。令琰魔王他心智起，盡見患人罪福之相，義稱盡持授與。或琰魔化作俱生神，或佛及經現俱生神，授與亦然。——案：此文本唐疏。《義疏》有別解，玆略不錄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庚二
    <span>
    </span>
    略出懺儀
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時彼病人，親屬知識，若能為彼歸依世尊藥師琉璃光如來；請諸眾僧，轉讀此經，燃七層之燈；懸五色續命神幡。或有是處，彼識得還，如在夢中，明了自見。或經七日、或二十一日、或三十五日、或四十九日，彼識還時，如從夢覺；皆自憶知善不善業，所得果報。由自證見業果報故；乃至命難，亦不造作諸惡之業。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：燈七層，幡五色，有何義歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：青丘有釋。今謂燈有七層，應表七覺。《止觀》云：燈，即慧也。《輔行》云：慧燈圓照。幡有五色，應表五陰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：燈幡之二，同是供具；如其表法，一是法門，一是正報、何為不齊？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：五陰乃是四念處也，同是七科法門而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：或有是處，彼識得還，如在夢中，明了自見。曰或，曰如，是何義歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：謂有實死，雖復修福，識不得還；或因修福故，彼向王使所引之識，得還身中。二理不同，故復稱或。如在等者，秋篠云：此亦即是夢，以夢類夢，故稱為如——案：此文本唐疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    結勸
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故淨信善男子、善女人等，皆應受持藥師琉璃光如來名號；隨力所能，恭敬供養。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    答阿難問二：初阿難問，二救脫答。 今己初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，阿難問救脫菩薩曰：『善男子！應云何恭敬、供養彼世尊藥師琉璃光如來？續命幡燈，復云何造？』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    救脫答
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      救脫菩薩言：『大德！若有病人，欲脫病苦。當為其人，七日七夜，受持八分齋戒。應以飲食及餘資具，隨力所辦，供養苾芻僧；晝夜六時，禮拜、供養彼世尊藥師琉璃光如來，讀誦此經，四十九遍。然四十九燈。造彼如來形像七軀，一一像前，各置七燈；一一燈量，大如車輪；乃至四十九日，光明不絕。造五色綵幡，長四十九傑手。應放雜類眾生，至四十九。可得過度危厄之難，不為諸橫惡鬼所持。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：云何供養芯芻僧耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：《消災軌》云：仍須請七僧。今謂若隨力，堪請七七僧彌善。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：云何一一皆須四十九耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：魏塘約《易經》大衍之數而釋。今謂不爾。數用七者，如《成實論》廣明。今皆四十九者，以複七故為數之極。例如中有不過七七。何假大衍以消今文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂四十九傑手？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：傑手長一尺。故晉、隋二本，及《七佛經》，皆云四十九尺。又準《七佛經》，應外造幡。故彼經云：造雜綵幡四十九首，並一長幡四十九尺。——案：考南山、靈芝撰述，佛傑手二尺，人傑手為一尺。今約人傑手言也。傑手者，謂以大母指與中指張開相去之間。尺約周尺，古今人考訂周尺量，有種種異說。且據清馮雲鵬《金石索》中所考者，一周尺等於清工部營造尺六寸四分強，其說較為近似。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：應放雜類眾生，至四十九，作何釋歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠引唐遁倫釋云：案《正法念處經》云：畜生有三十四億種類。此中言四十九者，應放水陸異類至四十九。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：生類無量，何放七七？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：有所表故。境有齊限，心應平等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：文中屢列七等數字，亦皆有所表歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：一一以七數者，應表七覺。智慧發生，故云七日；煩惱滅盡，故云七夜。七覺生八正道，故云七日夜受八齋戒。覺覺各具七覺，故云四十九遍。佛之七覺，我之七覺，眾生七覺，三無差別，故云造像七驅。覺覺各具七覺，故云各置七燈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁二
    <span>
    </span>
    明攘災難二：初正明攘難，二答阿難問。 戊初  正明攘難二：初帝王，二臣民。（從重至輕，次第言耳。魏塘云：天子四海為家，臣妾億兆，一人有慶，兆民賴之；四方有罪，在予一人。故歲祲民疫，皆君休戚，所當急先求懺者也。且藥師之藥，先治此人者，一是責備賢者，二是一正君而天下定之道也。今謂非謂先治帝王之意。如戒經云：欲受國王位時，益轉輪王位時，百官受位時，應先受菩薩戒，非謂受菩薩戒，先被國王，次轉輪王，次及百官；況責備賢者，一正國定功在卿相，王何獨賢？隋本：但王不及臣民，以故而知先治之說，不通甚矣。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己初
    <span>
    </span>
    帝王
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，阿難！若剎帝利灌頂王等，災難起時。所謂：人眾疾疫難，他國侵逼難，自界叛逆難，星宿變怪難，日月薄蝕難，過時不雨難。彼剎帝利灌頂王等，爾時應於一切有情，起慈悲心，赦諸繫閉。依前所說供養之法，供養彼世尊藥師琉璃光如來。由此善根，及彼如來本願力故。令其國界即得安穩。風雨順時，穀稼成熟。一切有情，無病歡樂；於其國中，無有暴惡藥叉等神，惱有情者。一切惡相，皆即隱沒。而剎帝利灌頂王等，壽命色力，無病自在，皆得增益。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：依前所說供養之法，何謂依前耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：謂應依前七日七夜，自受持齋戒，乃至放雜類眾生等。——案：此文本唐疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：今列七難，與《仁王經》中七難有異同歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：與《仁王》有異。若類同者云云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：今據《義疏》文，列表如下：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌人眾疾疫難───《仁王護國品》云：不但獲福，亦護眾難，若疾病苦難。
   </p>
   <p class="MsoPlainText" style="text-indent:24.0pt;">
    ├他國侵逼難──┬《仁王受持品》云：四方賊來侵國，內外賊起。他國即
   </p>
   <p class="MsoPlainText" style="text-indent:24.0pt;">
    └自界叛逆難──┘
    <span>
    </span>
    外賊，自界即內賊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌星宿變怪難───────彼云：二十八宿，乃至各各變現。
   </p>
   <p class="MsoPlainText" style="text-indent:24.0pt;">
    ├日月薄蝕難───────彼云：日月失度，乃至二三四五重輪現。
   </p>
   <p class="MsoPlainText" style="text-indent:24.0pt;">
    │
    <span>
    </span>
    ┌風難──彼云：大風吹殺，乃至火風，水風。
   </p>
   <p class="MsoPlainText" style="text-indent:24.0pt;">
    ├非時風雨難──────┴雨難──彼云：大水漂沒，乃至浮山流石。
   </p>
   <p class="MsoPlainText" style="text-indent:24.0pt;">
    └過時不雨難───────彼云：天地國土亢陽，乃至萬姓滅盡。
   </p>
   <p class="MsoPlainText" style="text-indent:24.0pt;">
    <span>
    </span>
    彼又云：大火燒國等，今文無。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    臣民
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難！若帝后妃主，儲君王子，大臣輔相，中宮綵女，百官黎庶，為病所苦，及餘厄難；亦應造立五色神幡，燃燈續明，放諸生命，散雜色華，燒眾名香。病得除愈，蒙難解脫。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：文云造幡燃燈等，與前二段文互有不同。何耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：造幡燃燈，放生命等，具如前法，今此中有散雜色華，燒眾名香，當知前二亦有；前二所有，此亦非無，綺互為文耳。（文）今謂此中五法，皆是助行；必應稱藥師名，讀誦此經，文不言者，助助於正。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戊二
    <span>
    </span>
    答阿難問，二重問答。 己初  第一問答二：初問，二答。今庚初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，阿難問救脫菩薩言：『善男子！云何已盡之命，而可增益？』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庚二
    <span>
    </span>
    答。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      救脫菩薩言：『大德！汝豈不聞如來說有九橫死耶？是故勸造續命幡燈，修諸福德。以修福故；盡其壽命，不經苦患。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂橫死？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠云：夫言橫死者，皆不定之業，此業若有順緣資助，則得延長，若無順緣資助，及屬違緣，則便短促。對彼順緣，壽長無延；若無此緣，壽短橫死故。是故我今勸造幡燈，修敬三寶等福德。以修福德等為資助順益命緣故，遂使是人，盡彼先業，所感壽命，終不中途更經枉橫苦患也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己二
    <span>
    </span>
    第二問答二：初問，二答。 今庚初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難問言：『九橫云何？』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    庚二
    <span>
    </span>
    答二：初釋，二結。 今辛初。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      救脫菩薩言：『若諸有情，得病雖輕；然無醫藥及看病者。設復遇醫，授以非藥，實不應死而便橫死。又信世間邪魔外道，妖孽之師，妄說禍福，便生恐動；心不自正，卜問覓禍。殺種種眾生，解奏神明，呼諸魍魎，請乞福祐。欲冀延年，終不能得。愚癡迷惑，信邪倒見。遂令橫死，入於地獄，無有出期。是名初橫。二者、橫被王法之所誅戮。三者、畋獵嬉戲，耽婬嗜酒，放逸無度，橫為非人奪其精氣。四者、橫為火焚。五者、橫為水溺。六者、橫為種種惡獸所噉。七者、橫墮山崖。八者、橫為毒藥厭禱咒咀起屍鬼等之所中害。九者、饑渴所困，不得飲食，而便橫死。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：九橫之文，古疏作何釋耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：初橫中。秋篠云：無醫藥及看病者，以無資緣故而便致死。設復遇醫等，以遇違緣故而便致死。第二橫中，秋篠云：佛法之宗，無有因緣終不得果。因，謂名言熏習種子。緣有二種：（一）以先業緣，（二）由現發緣。此人今被王法誅戮，雖有名言種子為正因，及有先業為緣因，而無現在緣，如來隨順世俗，名為橫死，以無現緣故。又云：此人壽命是不定業，亦是殺生增上果；若遇順緣修福等資助，故不受王戮得壽命長。若不修福，攘昔殺緣，則被王戮，不得長壽，故得橫死云云。——案：秋篠釋第一橫已下，乃至第九橫，文義相似，今不具錄。唯撮要列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ┌二——是殺生增上果
    <span>
    </span>
    ┐
   </p>
   <p class="MsoPlainText" style="text-indent:24.0pt;">
    ├三——是逼惱他增上果
    <span>
    </span>
    │
   </p>
   <p class="MsoPlainText" style="text-indent:24.0pt;">
    ├四——是焚燒有情增上果
    <span>
    </span>
    │
   </p>
   <p class="MsoPlainText" style="text-indent:24.0pt;">
    ├五——是漂流有情增上果
    <span>
    </span>
    ├┬若遇順緣修福等資助——則免難。
   </p>
   <p class="MsoPlainText" style="text-indent:24.0pt;">
    ├六——是食肉有情增上果
    <span>
    </span>
    │└如其不爾———————則橫死。
   </p>
   <p class="MsoPlainText" style="text-indent:24.0pt;">
    ├七——是陷墮有情增上果
    <span>
    </span>
    │
   </p>
   <p class="MsoPlainText" style="text-indent:24.0pt;">
    ├八——是行毒藥厭咒增上果│
   </p>
   <p class="MsoPlainText" style="text-indent:24.0pt;">
    └九——是奪有情增上果
    <span>
    </span>
    ┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案：上文皆本唐疏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：何謂覓禍？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：即下文殺種種眾生等是。秋篠云：何但橫死而已，後由愚痴，信邪倒見，殺眾生故，乃入地獄，無有出期，豈不哀哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    辛二
    <span>
    </span>
    結
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為如來略說橫死，有此九種。其餘復有無量諸橫，難可具說。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁三
    <span>
    </span>
    明轉後報
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次，阿難！彼琰魔王主領世間名籍之記。若諸有情，不孝五逆；破辱三寶；壞君臣法；毀於信戒；琰魔法王隨罪輕重，考而罰之。是故我今勸諸有情，燃燈造幡，放生修福，令度危厄，不遭眾難。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：青丘科此文為結，然歟？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：今謂味復次字，非結上文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：此與上文何異？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：上約病人，今約逆罪，故知非結。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙三
    <span>
    </span>
    藥叉發誓二：初正明誓，二佛印勸。 今丁初
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，眾中有十二藥叉大將，俱在會坐。所謂：宮毗羅大將，伐折羅大將，迷企羅大將，安底羅大將，頞你羅大將，珊底羅大將，因達羅大將，波夷羅大將，摩虎羅大將，真達羅大將，招杜羅大將，毗羯羅大將。此十二藥叉大將，一一各有七千藥叉，以為眷屬。同時舉聲白佛言：『世尊！我等今者蒙佛威力，得聞世尊藥師琉璃光如來名號，不復更有惡趣之怖。我等相率皆同一心，乃至盡形歸佛、法、僧。誓當荷負一切有情，為作義利饒益安樂。隨於何等村城國邑，空閑林中，若有流布此經，或復受持藥師琉璃光如來名號，恭敬供養者，我等眷屬衛護是人，皆使解脫一切苦難；諸有願求，悉令滿足。或有疾厄，求度脫者，亦應讀誦此經。以五色縷，結我名字；得如願已，然後解結。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：以五色縷，結我名字；得如願已，然後解結。其儀軌如何？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：秋篠引遁倫云：西域僧口傳言，以布縷結神名字也。謂若人臨厄難時，應請七僧，即請道場，令讀此經四十九遍。爾時施主，為藏結縷，作新匣長七寸，廣二寸。作匣竟，施主捧匣進七僧前，至心三禮，胡跪叉手，誓願所求。爾時，七僧一時發願讀經，一僧各讀七卷，七七四十九遍竟。每一卷節，各其神名處，息讀經。時施主進七僧前，以縷次第結其神名，後五神名者，七僧一時等唱，一一神名，而施主如前例結。結竟而取縷入匣閉戶，然後送七僧。待其難息，若得求已；更請七僧，如前先結十二神名字，次第還解也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    案《疏》云：每一卷節各其神名處，以縷結者，讀經七卷，即隨結前七神名。又云後五神名者，即其餘也。又云七僧一時等唱神名者，前已讀經竟，此惟唱五神名耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁二
    <span>
    </span>
    佛印勸
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，世尊讚諸藥叉大將言：『善哉善哉！大藥叉將。汝等念報世尊藥師琉璃光如來恩德者，常應如是利益安樂一切有情。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乙二
    <span>
    </span>
    佛說題名奉持
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，阿難白佛言：『世尊！當何名此法門？我等云何奉持？』佛告阿難：『此法門名說《藥師琉璃光如來本願功德》；亦名說《十二神將饒益有情結願神咒》；亦名《拔除一切業障》。應如是持。』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【問】：亦名結願神咒。何以今譯本中無咒耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    【答】：有二義：（一）、神將白佛乃是神咒。雖《大品經》無一真言，帝釋白佛，般若波羅蜜，是大明咒，無上明咒，無等等咒；佛印可之。龍樹釋云：謂咒術能隨貪欲瞋恚自在作惡，是般若咒，能滅禪定佛道涅槃諸著，何況貪恚麤病；是故名為大明咒，無上咒，無等等咒。豈以無一真言而為疑耶！故隋本云自誓，《七佛經》云護持耳。（二）、列神將名自是神咒。如《陀羅尼集經》法印咒也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乙三
    <span>
    </span>
    大眾聞說奉行
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時薄伽梵，說是語已。諸菩薩摩訶薩，及大聲聞，國王、大臣、婆羅門、居士、天龍、藥叉、健達縛、阿素洛、揭路荼、緊捺洛、莫呼洛伽、人、非人等。一切大眾，聞佛所說；皆大歡喜，信受奉行。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    藥師經析疑終
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     <a name="a07">
     </a>
     弘一大師答佛學書局書（乙亥年）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前承惠書，謂今年藥師如來聖誕，擬別刊行專號，屬撰文以為提倡。近多忙碌，未暇撰文。謹述拙見如下，以備參考焉。余自信佛法以來，專宗彌陀淨土法門，但亦嘗講《藥師如來本願功德經》。講此經時，所最注意者三事：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （一）、若犯戒者，聞藥師名已，還得清淨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （二）、若求生西方極樂而未定者，得聞藥師名號，臨命終時，有八大菩薩示其道路，即生極樂眾寶華中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （三）、現生種種厄難，悉得消除。故亦勸諸緇索，應誦《藥師功德經》，並執持藥師名號。而於求生東方淨琉璃世界之文，未及詳釋，謂為別被一機也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今者佛學書局諸賢，欲弘揚藥師聖典，提倡求生東方，勝願大心，甚可欽佩。但依拙見，唯可普勸眾生誦經、持名。至於求生何處，宜任其自然，即昔日求生極樂或求生兜率者，亦可發心誦《藥師經》並持名號；而於本願無違。因經中謂求生極樂者，命終有八大菩薩示路；又東晉譯本云：若欲得生兜率天上見彌勒者，亦當禮敬藥師琉璃光佛。如是則範圍甚廣，可以群機並育矣。略陳拙見，敬乞有以教之。幸甚！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    原載上海「佛學半月刊」第九十期藥師如來專號
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     <a name="a08">
     </a>
     後記
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是經唐疏，今多遺佚。弘一大師暮年，據中、日古德著述，編著《析疑》一卷。末附數語，以係例言，今移卷首。大師躬自署簽，下註辛巳十月二十一日始錄稿。惟方繕數行，應泉城之請弘法而輟，旋即遷化。遺稿珍藏篋笥，知者實緲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    按《義疏》：日僧實觀撰，共三卷。文中冠「案」字者，大師所闡釋也。辛巳為一九四一年，大師年六十又二，時居溫陵茀林禪苑之尊瞻堂，蓋示寂之前一年也。越二十年，迺克校錄。謹綴數語，用志因緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    甲辰仲冬，錄者謹識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
