<html>
 <head>
  <meta content="text/html; charset=utf-8" http-equiv="Content-Type"/>
  <title>
   佛說觀無量壽佛經集解
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      佛說觀無量壽佛經集解
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     會性法師敬集
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a000">
      本編所據典籍一覽表
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a001">
      壹、釋經題
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a002">
      貳、明譯史
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      序分
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      正宗分
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      別明淨觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      明十六觀法
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      觀落日（日觀）
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      水觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      地觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      樹觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      池觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a10">
      總觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a11">
      華座觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a12">
      聖像觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a13">
      佛身觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a14">
      觀音觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a15">
      勢至觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a16">
      普往生觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a17">
      難明佛菩薩觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a18">
      上品生觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a19">
      中品生觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a20">
      下品生觀
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a21">
      流通分
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a name="a000">
     </a>
    </span>
   </p>
   <table border="1" cellpadding="0" cellspacing="0">
    <tr>
     <td class="Normal" colspan="5" valign="top" width="606">
      <p align="center" class="MsoPlainText" style="text-align:center">
       本編所據典籍一覽表
      </p>
     </td>
    </tr>
    <tr>
     <td class="Normal" valign="top" width="168">
      <p align="center" class="MsoPlainText" style="text-align:center">
       題目
      </p>
     </td>
     <td class="Normal" valign="top" width="52">
      <p align="center" class="MsoPlainText" style="text-align:center">
       卷數
      </p>
     </td>
     <td class="Normal" valign="top" width="200">
      <p align="center" class="MsoPlainText" style="text-align:center">
       註者
      </p>
     </td>
     <td class="Normal" valign="top" width="72">
      <p align="center" class="MsoPlainText" style="text-align:center">
       集中簡稱
      </p>
     </td>
     <td class="Normal" valign="top" width="114">
      <p align="center" class="MsoPlainText" style="text-align:center">
       備註
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經義疏
      </p>
     </td>
     <td class="Normal" valign="top" width="52">
      <p class="MsoPlainText">
       二卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        隋淨影寺沙門慧遠撰
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       淨影疏
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經義疏
      </p>
     </td>
     <td class="Normal" valign="top" width="52">
      <p class="MsoPlainText">
       一卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        隋沙門吉藏撰
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       嘉祥疏
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經疏
      </p>
     </td>
     <td class="Normal" valign="top" width="52">
      <p class="MsoPlainText">
       一卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        隋天台智者大師撰
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       天台疏
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經疏
      </p>
     </td>
     <td class="Normal" valign="top" width="52">
      <p class="MsoPlainText">
       四卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        唐沙門善導集記
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       四帖疏
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經疏妙宗鈔
      </p>
     </td>
     <td class="Normal" valign="top" width="52">
      <p class="MsoPlainText">
       五卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        宋四明沙門知禮述鈔
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       妙宗鈔
      </p>
     </td>
     <td class="Normal" valign="top" width="114">
      <p class="MsoPlainText">
       註智者大師疏
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經義疏
      </p>
     </td>
     <td class="Normal" valign="top" width="52">
      <p class="MsoPlainText">
       三卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        宋西湖靈芝崇福寺沙門元照撰
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       靈芝疏
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經直指疏
      </p>
     </td>
     <td class="Normal" valign="top" width="52">
      <p class="MsoPlainText">
       二卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        清浙水慈雲寺沙門灌頂續法述
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       直指疏
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽佛經約論
      </p>
     </td>
     <td class="Normal" valign="top" width="52">
      <p class="MsoPlainText">
       一卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        清彭際清述
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       約論
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀經疏鈔演義
      </p>
     </td>
     <td class="Normal" valign="top" width="52">
      <p class="MsoPlainText">
       一卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        民國、四明觀宗寺沙門諦閑演義
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       演義
      </p>
     </td>
     <td class="Normal" valign="top" width="114">
      <p class="MsoPlainText">
       天台疏妙宗鈔
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經箋註
      </p>
     </td>
     <td class="Normal" valign="top" width="52">
      <p class="MsoPlainText">
       一卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        民國、無錫丁福保箋註
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       箋註
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
    <tr>
     <td class="Normal" valign="top" width="168">
      <p class="MsoPlainText">
       觀無量壽經釋論
      </p>
     </td>
     <td class="Normal" valign="top" width="52">
      <p class="MsoPlainText">
       一卷
      </p>
     </td>
     <td class="Normal" valign="top" width="200">
      <p class="MsoPlainText">
       <span style="font-size:10.0pt;">
        民國、呂碧城造
        <span lang="EN-US">
        </span>
       </span>
      </p>
     </td>
     <td class="Normal" valign="top" width="72">
      <p class="MsoPlainText">
       釋論
      </p>
     </td>
     <td class="Normal" valign="top" width="114">
      <p class="MsoPlainText">
       <span lang="EN-US">
       </span>
      </p>
     </td>
    </tr>
   </table>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a001">
    </a>
    <span style="color:#333399">
     佛說觀無量壽佛經集解
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今講此經，先釋經題，次明譯史，後釋經文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壹、釋經題
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛說觀無量壽佛經
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    據下經文，阿難請問，佛立二名。初云：「此經名觀極樂國土、無量壽佛、觀世音菩薩、大勢至菩薩。」加一經字，共二十字。此從心境為名也。又云：「亦名淨除業障，生諸佛前。」更加經字，共有九字。此從破障感報為名也。就初名中，「觀」之一字，能觀智也。下十八字，所觀境也。「極樂國土」，即是依報，攝前六觀（一、日觀，二、水觀，三、地觀，四、樹觀，五、池觀，六、總觀）。「無量壽」下，即是正報，攝後十觀（七、華座觀，八、聖像觀，九、佛身觀，十、觀音觀，十一、勢至觀，十二、普往生觀，十三、雜明佛菩薩觀，十四、上品生觀，十五、中品生觀，十六、下品生觀）。觀佛，總前三觀。下二菩薩，總攝七觀。故此一題，十六皆足。次名中，「淨除業障」，總前十六觀行力用。觀成破障，即現因也。「生諸佛前」，即來果也。不指彌陀，而言「諸佛」者，即下經云：「見無量壽佛者，即見十方無量諸佛」等。 
    今翻譯家，止用初名，仍從省約。但據諸佛，深合經旨。天台疏云：「舉正報以收依報，述化主以包徒眾；觀雖十六，言佛便周。」此約舉要包攝前後釋也。遠師疏云：「此經以觀佛為主，故偏舉之。」此據經宗諸觀相從釋也。今詳兩釋，後義最長。以正為觀佛，須先國土，以為由漸；後因觀佛，旁及徒眾，以顯周遍。是以佛觀文中，獨名念佛三昧也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    題中上七字為別題，別在今文；下一字為通題，通及眾典。上二字，標能說教主；下五字，示所說行法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、能說中，佛是十號之一。說謂悅可眾心（案：此約聽者而言，故云「悅可眾心」。天台疏云：「說者，悅所懷也。」妙宗鈔釋云：「悅，是暢悅。懷，是心懷。若就此經，即是如來久修久證念佛三昧，蘊之在懷，今機扣發，說之，乃暢昔之所懷。」）。此方化主，定是釋迦，故但舉通號。下所觀境，恐濫餘尊，則通別齊舉。準智度論云：經通五人說：一佛，二聖弟子，三諸仙，四諸天鬼神，五變化人。欲顯此經是佛自說，簡非餘人，令生信受。然一代時教，律唯佛說，特彰祕勝；經通餘人，但須印可。然就經中，淨土一法，定是佛說，明非小聖餘凡所知。是以他經或容不著，諸淨土經並須標簡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、所說法中，上一字，即能觀心；下四字，即所觀境。 
    初中、大小觀法，並指第六意識為能觀體。五陰之中，善行陰攝。行前三心，體唯無記；必取行心成業，方能感報招生。準下經文，或名想念，或號思惟，名異體同，莫不皆指意思為能觀耳。（以上皆錄靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大乘義章二云：「粗思名覺，細思名觀。」智度論十七：「問曰：有覺有觀，為一法、為二法耶？答曰：二法。麤心初念，是名為覺；細心分別，是名為觀。譬如撞鐘，初聲大時名為覺，後聲細微名為觀。」（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、所觀中，梵云阿彌陀，此翻無量壽，亦云無量光。壽即表福，是解脫德；光即表智，是般若德。般若解脫共嚴法身，即同居淨土攝生教主。觀音補處，實有壽限；且據凡小莫數，故言無量。佛者，具云佛陀，此翻覺者。覺有二義：一、覺察義，四住如賊，唯聖覺知，不能為害；二、覺悟義，無明如睡，聖慧一起，如眠得悟。對彼二乘，故名大覺。超彼等覺，故名妙覺。且據一相，餘如別說。身相光明，具如佛觀。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經者，梵語修多羅，此云契經。契有二義：一、上契諸佛之理，二、下契眾生之機。經復多義：佛地開二：一、貫穿，貫穿所說法也。二、攝持，攝持所化生也。此方四義：一、常，三世不易也；二、法，十方同軌也；三、徑，古今共由也；四、典，遠近尊守也。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此經以觀無量壽名者，專明極樂教主依正莊嚴，慈悲方便，與他方諸佛不相混濫；欲令眾生一心回向，捷出生死。觀有多門，隨機利鈍。攝以一佛，更無不盡。九品分張，萬流齊赴。不離報化而頓徹法身，不外同居而直登補處。此之方便，無等無倫。遇斯經者，詖宜發決定心，堅儋何願，盡此報身，速生彼國。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    仰惟釋迦此方發遣，彌陀即彼國來迎；彼喚此遣，豈容不去？唯可勤心奉法，畢命為期，捨此報身，即證彼法性之常樂！（四帖疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a002">
    </a>
    <span style="color:#333399">
     貳、明譯史
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      劉宗、西域、三藏法師，僵良耶舍譯
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劉宋者，所以別於趙宋也。劉裕受晉禪，國號宋，都建康（今江蘇江寧）。有今揚子江、珠江兩流域各省。凡八主，五十九年。（起民前一四九二年（四二○），訖前一四三三年（四七九）。）禪位於南齊。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    西域之名，指敦煌以西諸國而言。古時常用西域以指印度諸國。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三藏，謂經、律、論。法師者，以三藏法而為師故。又深通三藏之法，教化眾生故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僵良耶舍，譯主名也。僧傳云：僵良耶舍，此云時稱，西域人。性剛直，寡嗜欲，善通三藏，尤工禪思。宋元嘉初，達於京邑。文帝深加歎異，敕止鍾山道林精舍。僧含請譯此經，並觀藥王藥土經。含即筆受。後遊岷蜀，還卒江陵。春秋六十。 
    譯者，翻梵文以成華文也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     參、釋經文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大科分三：一、序分，二、正宗分，三、流通分。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲初、序分分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、證信序
     <span lang="EN-US">
      二、發起序
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙初、證信序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是我聞：一時、佛、在王舍城，耆闍崛山中。與大比丘眾，千二百五十人俱。菩薩三萬二千，文殊師利法王子而為上首。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    證信有六：
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一、「如是」者，即指正宗所說之法。稱理云如，離非曰是。決定可信，故云如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、「我聞」者，阿難親從佛聞，明非自說。諸法無我，無我則無聞；隨俗假名，故說為我。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、「一時」者，始從眾集，終至畢席。一期之時，簡非餘時也。如來說經，時有無量，不可定指，故云一時。又，西土此方，年月日時，曆數不同，流布他方，人難曉故。又復諸經，或有一席未能終畢，至後結集，方綴成文，前後不一，難為標指。即如今經，闍王造逆，如來說經，阿難重述，豈是同時？故以一言，包羅斯盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、「佛」者，說教之主，顯非餘人。即指開示淨土釋迦大師也。佛翻為覺；自覺異凡夫，覺他異二乘，覺滿異諸菩薩，故名大覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五、在王舍下，說經之處。（以上錄靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    王舍城：梵云羅閱祇伽羅，在中印度摩伽陀國。頻婆娑羅王自上茅城之舊都，遷居於此。城周圍有五山圍繞。靈鷲即五山之一。天台疏解釋此山得名因緣有三：一約諸王治化釋，二約移居免火釋，三約畏罪得處釋。文繁不錄。詳於智度論卷三，及西域記九。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    耆闍崛，此翻靈鷲，諸聖仙靈依之而住。又名鷲頭，峰形似鷲。或眾鷲所棲，因以為名。天台疏釋山名亦三：一約聖靈依住釋，二約山形似鷲釋，三約鷲鳥棲隱釋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六、大比丘等，同聞之眾。有二：一、聲聞眾，二、菩薩眾。若論志願，則菩薩為先；今取威儀，故聲聞居首。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     先說聲聞眾
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    與者，共也。梵語摩訶，此云大。大義有三：謂大、多、勝。天王大人所敬，故言大—德量大故。遍解內外經書，名曰多—識解多故。出九十五種上，號為勝—知見勝故。（天台疏一
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    比丘：因名比丘，有三義：乞士、怖魔、破惡也。果號阿羅漢，亦三義：應供、殺賊、無生也。梵語僧伽，此翻為眾。四人已上，和合無諍，羯磨說戒，能辦一切滅惡生善之事，故名為眾。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    千二百五十人，即眷屬弟子。三迦葉共有弟子千人，目連、身子共二百五十。其先並是事火外道，久受勤苦，都無所證；一見如來，便登聖果。感佛恩深，故常隨侍。（靈芝疏）
    <span>
    </span>
    同時一處曰俱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     次明菩薩眾
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩，具云菩提薩埵，此云覺有情，廣覺一切有情故。三萬二千，數也。（靈芝疏云：「三萬二千，總舉上首眷屬之眾。」）文殊師利，此云妙德，亦云妙首，又云妙吉祥。入法正位，名法王子。智德獨尊，故為上首。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    智度論曰：「佛為法王，菩薩入法正位，乃至十地，故悉名法王子。」菩薩為育於法王佛陀之家者，皆法王子也。而經中多稱文殊為法王子，則以其在釋尊二脅士之上座，助佛教化之第一法子也。法華文句記：「經稱文殊為法王子，有二義：一、於王子中，德推文殊；二、諸經中，文殊為菩薩眾首。」眾首即上首也。上首者，一座大眾中之主位也。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以上列大小聽眾以證信也。諸經通有，亦名通序。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大本小本彌陀經，列眾甚廣，今經最略。翻傳適時，各其志也。計應更列人天雜眾，下流通云：無量諸天龍夜叉等。即知序中亦略之耳。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二、發起序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明囚父
     <span lang="EN-US">
      二、明欲害母
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸經緣起，隨事不同。今經乃以殺逆為發起者，略有二意：一、欲彰此界眾生，極可厭惡，親生膝下，尚敢危害，況於餘人。意令末世欣樂淨土故。二、為表此方機緣，非遭極苦，不念脫離求往生故。故下韋提希云：「為我廣說無憂惱處，我當往生，不樂閻浮提濁惡世」等。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙初、正明囚父分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、闍世太子幽禁父王
     <span lang="EN-US">
      二、國太夫人密奉麩漿
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、王請戒法以濟心神
     <span lang="EN-US">
      四、法食兼資日久不殞
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁初、闍世太子幽禁父王
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，王舍大城，有一太子，名阿闍世。隨順調達惡友之教，收執父王頻婆娑羅，幽閉置於七重室內。制諸群臣，一不得往。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時，顯佛正在王城說法，揀非遊化諸國時也。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿闍世，此云未生怨。胎時已於父王起怨害故。或婆羅留支，此云折指。生時王令撲之不死，折一指故。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨順者，信他之教，從他之意，名曰隨順。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    調達，具云提婆達多，此云天熱；生時，諸天心皆熱惱，知彼出世，必破三寶故。（亦名天授）是斛飯王子，佛之堂弟，阿難親兄。有三十相。出家誦六萬法聚，十二韋陀。因見如來王臣歸仰，利養充溢，心生嫉忌，即往白佛，求欲攝眾，為佛所訶，遂謀害佛。阿難不知，授與通法。入山修習，獲得五通。乃自思惟，誰作檀越，闍世太子有大王相，種種變現，惑令信受。語太子言：我作新佛，汝作新王，豈不快哉！於是，推石壓佛，密跡金剛以杵擬之，碎石迸來，傷佛足指，出佛身血。自號為佛，五法化人，三聞達等五百新學，受彼邪化，別眾乞食，別自布薩，即破法輪僧。蓮華色尼，路逢訶之，拳打眼出，即殺阿羅漢。犯三逆罪，生入地獄。闍王殺父、害母，共造五逆。此皆大權化事，或逆或順，無非益物，為絕後世起逆業故。經云：「示現有三毒，又現邪見相。我弟子如是，方便度眾生。」又涅槃云：提婆達不曾墮獄造逆等。實非聲聞緣覺境界，唯是諸佛之所知見是也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    忽掩王身曰收。既得不捨曰執。言父者，別顯親之極也。王者，彰其位也。頻婆者，彰其名也。言幽閉七重室內者，所為既重，事亦非輕，不可淺禁人間，全無守護。但以王之宮閤，理絕外人，唯有群臣，則久來承奉，若不嚴制，恐有情通。故使內外絕交，閉在七重之內也。（四帖疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    頻婆娑羅，此云模實，亦名影堅。皆為形體充實，從身立名。亦有翻為顏貌端正。七重之室，不慮往來；復加制約，欲令餓死。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如此等事，皆是大士善權現化，行於非道，通達佛道。眾生根性不同，入道有異，一逆一順，弘道益物。示行無間，而無惱恚。闍王現逆，為息惡人令不起逆。（天台疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿闍未生有怨，幽因也；隨順惡教，幽緣也；重室制往，幽法也；收執閉置，幽業也。經初以幽父為發起者，有二意：一者、頻娑昔於毗富羅山，遊行獵鹿，周遍無得，唯見一仙，生瞋惡心，怒其逐去，刺左右殺之。其仙臨終，誓言為子，還以心口而害於汝。若不報怨，不能禁人無辜加害故。楞嚴謂：怨害輪迴，食父母想，如土梟、破獍等類。正此義也。二者、子若不逆，必貪富貴，終不能令聞法得果，厭此娑婆苦故。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二、國太夫人密奉麩漿
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      國太夫人，名韋提希，恭敬大王；澡浴清淨，以酥蜜和麩，用塗其身；諸瓔珞中，盛蒲萄漿，密以上王。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    韋提希，頻婆娑羅王之后，阿闍世之母也。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    韋提希，此翻思惟。先受此名，即為今日請觀之讖。浴身令淨，麩蜜塗身；瓔珞中空，可盛果漿。潛入深室，故云密也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    酥，音蘇。酪屬。以牛羊乳為之。麩，齒表切，音弨，上聲。糗也。以麥蒸磨成屑為麩。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    竊謂：情愛之深，莫過夫妻；王既被禁於七重室內，又復制諸群臣一不得往，夫人心中，甯不潸然？明知餓死，於心何忍？酥麩上王，是宜然事耳。（疏鈔演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁三、王請戒法以濟心神分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、王請目連
     <span lang="EN-US">
      二、目連應機  三、佛遣富樓那說法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊初、王請目連
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時大王食麩飲漿，求水漱口，漱口畢已，合掌恭敬，向耆闍崛山，遙禮世尊，而作是言：「大目犍連，是吾親友；願興慈悲，授我八戒！」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    目犍連，此翻採菽氏。上古仙人，採菽豆而食，因以命族。是王門師，故稱親友。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    言大目連是親友，有其二意：目連在俗，是王別親；既得出家，即是門師。往來宮閤，都無障礙。然在俗為親，出家名友，故名親友也。（四帖疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八戒，即八關齋戒。十善戒經：「八戒齋者，是過去現在諸佛如來為在家人制出家法。一者、不殺，二者、不盜，三者、不婬，四者、不妄語，五者、不飲酒，六者、不坐高廣大床，七者、不作倡伎樂，故往觀聽，不著香薰衣，八者、不過中食。」（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二、目連應機
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時目犍連，如鷹隼飛，疾至王所；日日如是，授王八戒。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    目連知已，應機往赴。如鷹隼飛，喻神足之疾。隼，音荀。字書云：鷙鳥，謂猛鳥也。八關齋戒，唯局一日一夜，故逐日別受。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鷹，鷙鳥也。隼，鳥名，鷹類中最小者。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三、佛遣富樓那說法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      世尊亦遣尊者富樓那，為王說法。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    富樓那，此翻滿慈子，從父母得名。說法人中，最為第一。善能開誘，故特遣之。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁四、法食兼資日久不殞
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是時間，經三七日。王食麩蜜，得聞法故，顏色和悅。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    父王因食聞法，多日不死，此正明夫人多時奉食，以除飢渴；二聖又以戒法內資，善開王意。食能延命，戒法養神。失苦亡憂。致使顏容和悅也。（四帖疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二、明欲害母
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、逆子害母
     <span lang="EN-US">
      二、慈母求救
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁初、逆子害母分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正欲害母
     <span lang="EN-US">
      二、因臣諫止  三、敕令幽閉
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊初、正欲害母
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時阿闍世問守門者：「父王今者，猶存在耶？」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時守門人白言：「大王！國太夫人，身塗麩蜜，瓔珞盛漿，持用上王；沙門目連，及富樓那，從空而來，為王說法，不可禁制。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時阿闍世聞此語已，怒其母曰：「我母是賊！與賊為伴。沙門惡人，幻惑咒術；令此惡王，多日不死！」即執利劍，欲害其母。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、王問在否。時守下，以事實答。時阿下，王聞瞋怒。竊謂：一、世人經七日不死者，必有其故：或定水資神，或道力加被。王果死已，守門人必來報告。今經三七日，未見耗音，阿闍是以問言：猶存在耶？「猶」字「耶」字，是疑問關捩。二、守門者以事實答言不可禁制有二：一、夫人是主人，何敢禁制。二、二聖從空而至，何可制止。有此二意，所以云不可也。三、阿闍本願，只須父王不在，即可南面稱孤；今聞猶在，甯得不怒？怒於中，出於口，頓忘懷耽之德，乃罵之曰：「我母是賊！」賊，害也，謂害我不得頓稱孤願。彼沙門，亦賊也，日日來宮，為母作朋，故曰：「與賊為伴」。明知沙門本非惡人，我欲父死，彼以咒術令其不死，為我作障，故言惡人。明知咒力功巨，言幻惑者，亦罵詞耳。以興怒難遏，所以執劍害母也。疏釋妨云：「應殺守門人，而欲害母者：守門有詞，王先有敕，制諸群臣，不言婦女。沙門從空飛入，非我能禁。王雖貪國殺父，猶不違法。」（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二、因臣諫止
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時有一臣，名曰月光，聰明多智；及與耆婆，為王作禮，白言：「大王！臣聞毗陀論經說：劫初已來，有諸惡王，貪國位故，殺害其父一萬八千。未曾聞有無道害母。王今為此殺逆之事，汙剎利種，臣不忍聞。是旃陀羅。我等不宜復住於此！」時二大臣說此語竟，以手按劍，卻行而退。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    月光，華言。耆婆，梵語，此翻固活。生時，一手持藥囊，一手把鍼筒。昔誓為醫，治疾存活。從德立號。菴羅女之子。二皆多智，顯是賢臣。
    <span>
    </span>
    毗陀經，即俗典。或作韋陀，梵言小異。如此間史書，紀其國事。 貪位殺父，已為大惡；無道害母，亙古未聞。 西竺四姓，攝一切姓。剎帝利、婆羅門，二為尊貴；毗舍、首陀，二為下賤。剎利，即王者姓。旃陀羅，此云殺者，即此間魁劊之類。君既無道，賢臣不輔，故不宜住。按劍卻行，示威令懼。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時阿闍世驚怖惶懼，告耆婆言：「汝不為我耶？」耆婆白言：「大王！慎莫害母！」王聞此語，懺悔求救。即便捨劍，止不害母。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    闍王驚懼，賢臣去國，社稷必危。不為我者，求救之詞。為，猶佐也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三、敕令幽閉
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      敕語內官，閉置深宮，不令復出。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    耆婆重諫，王悔乃從。敕閉深宮，發起之本。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    王意：母不禁閉，父終不得身亡；若要父亡，須禁閉母。於是敕內官，閉置深宮也。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二、慈母求救分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、因禁請佛
     <span lang="EN-US">
      二、佛知往赴  三、傷嘆請法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊初、因禁請佛
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時韋提希被幽閉已，愁憂憔悴；遙向耆闍崛山，為佛作禮，而作是言：「如來世尊在昔之時，恆遣阿難來慰問我；我今愁憂，世尊威重，無由得見。願遣目連、尊者阿難，與我相見。」作是語已，悲泣雨淚，遙向佛禮。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    疏云：韋提何故請見目連及以阿難？目連是門師，阿難佛侍者。先恆教我，故偏求見。居在深宮，不敢偏求；內厭惡界，願生淨土。欲令二人傳意請佛。竊謂：夫人被禁，一弗克救王不死，二莫由面見金顏，無堪設想。只好遙禮祈求，故云：「而作是言」。向來王宮有事，佛常遣侍者慰問，我今困苦愁憂，佛必他心洞察；不敢求佛親臨，故願二人相見。目連言門師者，是頻婆師也。前云：「大目犍連是我親友，願興慈悲授我八戒。」即八戒師也。所以並請阿難者，欲其傳達請情，求佛親施法澤也。作是下三句請法。疏云：悲泣雨淚，望佛哀憐。遙向佛禮，前已禮竟，今復重禮，表己慇懃。（演義）
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二、佛知往赴
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      未舉頭頃，爾時世尊在耆闍崛山，知韋提希心之所念，即敕大目犍連，及以阿難，從空而來；佛從耆闍崛山沒，於王宮出。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    知其心念，即他心智。乘空出沒，即如意通。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時韋提希禮已，舉頭，見世尊釋迦牟尼佛，身紫金色，坐百寶蓮華，目連侍左，阿難侍右；釋梵護世諸天，在虛空中，普雨天華，持用供養。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    見佛有四殊勝：一、身色，二、蓮座，三、左右侍從，四、諸天供養。釋，即帝釋。具云釋提桓因，此翻能天主，即三十三天主也。梵，即大梵天王，色界天主。護世，即四天王等。古疏問曰：頻婆、韋提，俱請弟子，何故前遣弟子，後乃自往，其意何耶？解有二義：一、闍王殺父，佛若親往，則起怨嫌。護彼心故。二、欲行佛法，須委國王；頻婆定死，闍王登位，佛若自往，則障礙不行。為護法故。韋提無此，自往無妨。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：「問：王與夫人，皆請弟子；何故王則遣徒，夫人自去耶？答：有三意：一、頻娑願受戒聞法，可遣人傳授；韋提願求生淨土，非佛難開示。二、於王若自往者，阿闍謂朋父謀政，怨嫌必重，致滅法僧，罪不可解；於夫人自往者，阿闍謂母無謀理，嫌恨尚輕；縱幽二親，罪猶可懺。三、王乃丈夫，可遣弟子教誡，則無餘嫌憎；夫人是女，必須師弟同來，自度諸疑謗。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三、傷嘆請法分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、問宿生因
     <span lang="EN-US">
      二、問往生處
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己初、問宿生因
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時韋提希見佛世尊，自絕瓔珞，舉身投地，號泣向佛。白言：「世尊！我宿何罪，生此惡子？世尊復有何等因緣，與提婆達多共為眷屬？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <b>
     <span lang="EN-US" style="color:teal">
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宿生之因，具有二意：一、謂我宿何罪之因，生此惡逆之子；二、世尊宿有何緣，與提婆為眷屬？（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有二段：初、作禮申敬。被囚日久，不期遇佛，悲喜盈懷，無暇容緩，挽斷項瓔，持用獻佛。投身於地，以竭其誠。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、正問宿因。我之母子，愛出天性；佛之兄弟，情同天倫。反生逆害，必有往因。本唯自責，兼問如來。但是傷嘆往業，以為陳請之由。經律多說，佛與提婆，從因至果，常相惱害。蓋是大權影響，而非實事。即法華云：「由提婆達多善知識故，令我具足六波羅蜜」，乃至「卻後過無量劫，當得成佛，號曰天王如來」等。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    白下，求示二因。何罪，過去因。惡子，現在果。問自身眷屬因也。緣如前釋。世下，問如來眷屬因緣者：昔於定光佛時，耶若達欲嫁女，有年老梵志須摩提，求為女婿，聰明而貌配；時釋迦為摩納童子，顏貌姝好，就珍寶仙人學習既成，從遠方來，遇見摩提論議，摩提言屈，耶若歡喜，以女妻之，摩提忿極，誓願當來生生惱害。摩提，調達是。女者，瞿夷是。如「生經」。
    <span lang="EN-US">
     .........應知闍王、達多，皆是逆行。一令惡人不起逆罪，二現逆行為攝惡類。故大雲稱不思議，法華與天王記。若果實造，輪轉惡道不休，豈得世世同佛為伴哉。（直指疏）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二、問往生處
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      唯願世尊，為我廣說無憂惱處，我當往生，不樂閻浮提濁惡世也！
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有四節：初、標欣厭，二、敘可厭，三、立誓遠離，靈芝云：此之三節，即示末世修行要術。若不爾者，則徒修淨業，定不往生。四、正請往生因。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此初、標欣厭也。無憂惱處者：韋提所問，言相通含，據下佛答，即指淨土。娑婆五濁，人間天上，皆有憂惱。唯佛淨土，依正俱勝，但受諸樂，寧有憂乎？閻浮提，此翻勝金，即別指南洲也。據今通指娑婆大千，且從近論，令易解耳。或可閻浮於四洲中，濁惡最甚，故特標之。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無憂惱處，即請說淨土法也。唯淨土上善聚會，可謂無憂無惱。我當往生，欣淨願也。不樂閻浮，厭離心也。欣厭二字，修淨業人，不可暫離，不可不知。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此濁惡處，地獄餓鬼畜生盈滿，多不善聚；
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、敘可厭。濁，謂五濁，即見、煩惱等。五皆不淨，故總名濁。惡，即十惡，即殺盜等。五濁則具該依正，十惡則別指行業。若據濁惡，實該六道；特舉三塗苦果，以彰可厭。遍於大千，故云盈滿。多不善聚者，即上惡趣共聚此處。或可別指人中少有良善，如下所願不見惡人。怨親逆順，無非不善。闍王、調達，豈善聚乎？上隨文解。次約義論：此濁惡處，即指世間郡邑民居，親族會處。其間心行萬差，三惡盈滿，皆不善聚。又濁惡處，即指我等眾生現前識心；無始至今，三業所造無邊業種，日用所起三惡道行，不可窮數，故云盈滿多不善也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      願我未來，不聞惡聲，不見惡人。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、立誓遠離。五濁三界，五逆十惡，皆是惡聲。其中眾生，造如是業，盡號惡人。極樂世界，尚無惡道之名，即無惡聲也。諸上善人俱會一處，即無惡人也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      今向世尊五體投地，求哀懺悔！唯願佛日，教我觀於清淨業處！」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、正請往生因。頭及四肢為五體。五處皆圓，亦名五輪。著地，禮之重也。由有宿罪，故受此苦。今欲厭離，故須求悔。梵云懺摩，此翻悔過。今言懺悔，華梵並舉。有云：懺即斷後，悔是恥前。如來說法，破障除疑，如日照世，故云佛日。極樂依正，莫非主伴淨業共成，故名清淨業處。據此，韋提正求觀法，故云教我觀也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夫淨土法門，曰觀想，曰觀像，曰持名，曰實相。今夫人請教我觀於清淨業處，故世尊為說十六妙觀。如上四種，無一不含攝其間。前十二觀，即觀想也；第十三觀，即觀像也；後三觀，即持名也。若知能觀所觀，俱不思議，即實相也。（演義）
    <span>
    </span>
    釋序分竟
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     甲二、正宗分分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、放光現土，審定機宜
     <span lang="EN-US">
      二、正明觀法，淨業正因  三、聽眾獲益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙初、放光現土，審定機宜分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、如來放光，普現諸土
     <span lang="EN-US">
      二、韋提白佛，選定一方  三、頻婆蒙光，獲證道果
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙初、如來放光，普現諸土
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時世尊放眉間光；其光金色，遍照十方無量世界，還住佛頂，化為金臺，如須彌山。十方諸佛淨妙國土，皆於中現。或有國土，七寶合成；復有國土，純是蓮華；復有國土，如自在天宮；復有國土，如玻璃鏡。十方國土，皆於中現。有如是等，無量諸佛國土，嚴顯可觀。令韋提希見。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來眉間有白毫相，長一丈五，周圓五寸，外有八稜，中空如筒（觀佛三昧經云：「眉間毫相，長一丈五尺，從中發光。」），白如珂雪；右旋宛轉，表從中道流出諸法（直指疏云：「眉間，表中道。光，表智。」）。初散後聚，亦表攝多歸一。即顯此經純圓究竟一佛乘法，故現此相，異於常時。光臺高聳，喻若須彌。現土無量，不可具舉，略示四種，以示可觀。七寶成者，言其尊貴。純蓮華者，言其潔淨。如天宮者，言其快樂。玻璃鏡者，言其明瑩。若論諸土，莊嚴極眾，經文從簡，各舉一相，欲彰極樂具兼諸美，令韋提見，即示放光現土之意。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二、韋提白佛，選定一方
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時韋提希白佛言：「世尊！是諸佛土，雖復清淨，皆有光明，我今樂生極樂世界阿彌陀佛所。唯願世尊，教我思惟，教我正受。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    據韋提希言：十方諸國，俱是清淨之相，無處不好。我之求生，但生一處。既蒙世尊慈悲示現令觀，無非使我自擇。我今願生阿彌陀佛國。足證彼佛，與此土眾生緣深也。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世尊眉間放光，現諸淨土，令韋提希自擇者：蓋諸佛國土，清淨光明，無踰極樂；肉眼親見，信樂倍深。從此思惟，便獲正受。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有三段：初、通敘諸土非是所願。
    <span>
    </span>
    二、我今下，別指極樂正合機緣。良以此界下凡，心多馳散。若不的指一方，專觀一佛，則觀行難成，往生多障。況彌陀光明常照，誓願弘深。是以生一土，則諸土皆通。想一佛，則諸佛齊見。十疑論：佛答普廣，其理昭然。善導專修，義亦同此。  
    三、唯願下，求請往生所修觀法。初修方便，作意觀緣，名思惟。觀想既成，任運妙契，名正受。如地觀云：「如此想者，名為粗見極樂國地」，即思惟也。「若得三昧，見彼國地了了分明，不可具說」，即正受也。準知思惟、正受，皆屬觀法，淺深有異。又復前云：「教我觀於清淨業處」。即知韋提唯請觀耳。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：散心量度名思惟，約慧言。一心繫念名正受，約定言。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    箋註云：定心後即無思無想；而定前一心之思想曰思惟。四帖疏云：言思惟者，即是定前方便。正受，又名三昧，是禪定之異名。離邪亂曰正，無念無想納法於心曰受。如明鏡之無心現物也。觀經玄義：言正受者，想心都息，緣慮並亡，三昧相應，名為正受。（箋註）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙三、頻婆蒙光，獲證道果
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時世尊即便微笑，有五色光，從佛口出，一一光，照頻婆娑羅王頂。爾時大王，雖在幽閉，心眼無障。遙見世尊，頭面作禮。自然增進，成阿那含。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來現土，正意在茲；機感相投，潛通密應，故佛微笑。觀佛相海經云：「諸佛常法，凡笑必有五色光從口而出。」光照王頂，佛力加被，令增道果。蒙光見佛，深悟無常，發智斷惑，遂證三果。阿那含，此云不還。結惑將盡，不還下界。據此頻婆見佛得果，應與夫人同聞觀法；後結益中，但教韋提五百侍女，乃知頻婆證果，即歸滅矣。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    微笑，有二意：一答夫人樂因，故歡笑；二成大王樂果，故歡笑。（箋註云：「佛不妄笑，惟遂其出世之本懷時，始以微笑許人。故佛之微笑者，顯現其出世之本懷也。」）不待答而先光照王者：一令相見佛僧斷疑釋結，二令相悟世法盡如幻夢，三令相信善惡因果不忒，四令相知各得修證利益故也。五色，表破五陰而成五分法身樂，超五濁而得五清。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    疏云：「不直答其土因，而復放光微笑者，有二意：初、為欲（令王）增道，次、欲使王與夫人相見，王既睹光增道，知國非實，視死如眠；夫人見王無憂，觀法成果也。微笑，如釋種被誅，如來光色益顯。正以如來善達因緣業報無差，對至叵避。王雖應死，而獲道跡。夫人幽縶，即是現淨土之緣。有此多緣，所以致笑也。」竊謂：佛因頻婆果熟蒂落，時至理彰，故先放光照觸，令其出樊籠而成聖果；況彼小機，自成小果，不止韋提是本經發起人，又是當機眾，頻婆二事俱無，故令先脫也。頻婆若不生闍世，未必現生即成聖果。即使現生得成，亦未必有若斯之速。闍世若不逢惡友，未必便有殺父圖王之念。無此極惡之心，斷不作此逆事也。以世間極惡之苦因，助成出世證聖之善果，豈非不可思議者歟！頻婆因親生子，殺父圖王，由是塵念若灰；及至關於七重室內，國政纖芥不聞，此時還他本來面目，兼之以奉戒聞法，三學齊修，是故斷惑證真也，宜矣！光有五色者：表從佛法性五陰體上，顯露妙光，照破頻婆五陰，轉變而成五分法身果也。所以王雖幽閉，而內外身心無不舒暢。七重房壁，萬不能遮；雖曰遙見，如在目前。作禮之頃，即證三果。梵云阿那含，華言不來。謂已斷欲界九品生因，可以不來下界受生也。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    箋註云：觀念之心，能照了諸法，曰心眼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨影疏云：王先須陀洹，故今增進成阿那含。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二、正明觀法，淨業正因分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總示許說
     <span lang="EN-US">
      二、別明淨觀
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙初、總示許說分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總示
     <span lang="EN-US">
      二、許說
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁初、總示
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時世尊告韋提希：「汝今知不？阿彌陀佛去此不遠。汝當繫念，諦觀彼國淨業成者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    先審知否者，欲明淨土非佛自說，他無知者。彌陀經云：「從是西方過十萬信佛土」，而云不遠者，此有三釋：一、佛眼觀故，如楞嚴說：天眼觀大千，如觀掌果，況佛眼乎？譬如登高視下，一目萬里。所謂登泰山而小天下也。二、心念速故，心神無礙，遐方異域，舉念即至。所謂心念疾於風也。三、佛力攝故，雖未得通，乘佛神力，如十疑論說：劣夫從輪王，一晝夜行四天下。所謂青蠅附於驥尾也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙宗鈔云：「言不遠者，以佛力故，令修觀者欲見即見。故此文云：『汝當繫念諦觀彼國』。故知佛力加欲見者，令觀成見。後文云：『一切眾生觀於西方極樂世界，以佛力故，當得見彼清淨國土』。故般舟見佛而論三力：一、佛威力，二、三昧力，三、行者本功德力。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    箋註云：「繫念者，繫念於一處而不思他處也。諦，審也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨影疏云：「『諦觀彼國』，勸觀依報。『淨業成者』，勸觀正報。謂佛菩薩及與三品往生人等，名業成者。」靈芝疏云：「淨業成者，總目彼土依正二報。」直指疏云：「彼國淨業成者：極樂國中無量莊嚴，皆是無漏性德熏成，清淨福業修成者也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「佛意謂：爾前言樂生阿彌陀佛極樂世界，今告韋提希：汝今知否？阿彌陀佛極樂世界，去此不遠，不難往生；祇要繫念阿彌陀佛，諦觀彼極樂國土。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二、許說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      我今為汝廣說眾譬；亦令未來世一切凡夫欲修淨業者，得生西方極樂國土。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我今為汝廣說眾誓，許說也。亦令未來世下，明說之意。所以說者，為欲利益現在未來眾生故也。（嘉祥疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    極樂境界，眾生未識；以物比擬，故云眾誓。如下云：「如億千日」，「其光如華」等。或可所有言諭，通名為譬。亦令未來者，正彰本意，非止當機。所謂千鈞之弩，豈特為鼷鼠而發機乎？（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     丙二、別明淨觀分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、示三種福業
     <span lang="EN-US">
      二、明十六觀法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁初、示三種福業分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總標
     <span lang="EN-US">
      二、別釋  三、結歎
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所以先明三福者：即是修觀行人，合行事業。非觀無以導其福，非福無以成其觀。有觀無福，則闕於莊嚴；有福無觀，則牽於異趣。闕莊嚴，則獲報非勝；牽異趣，則往生莫由。二法相資，無往不利。寄言學者，剋意研求。無惑兩歧，自迷發足。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    約論云：「將明淨觀，先教眾生修三福者：由世間法，漸達出世間法。如貯醍醐，先淨其器。其器不淨，其味則壞。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊初、總標
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      欲生彼國者，當修三福：
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「欲生者，言其志願。當修者，教令必為。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二、別釋
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      一者、孝養父母，奉事師長，慈心不殺，修十善業。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    既是三世佛因，明知菩薩大行。第一共凡夫業，第二共二乘業，第三大乘不共業。（直指疏云：「第三共大乘業」。）初中，上二句，報恩行。父母生育恩，師長教導恩。下二句，離惡行。不殺為十善之首，故特標之。身除三邪，口離四過，意斷三惡也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    孝善父母者：眾生依于父母而有其身，依于此身而知有佛。故不敬其身，則不成就一切種智；不敬其親，則不能長養一切福田。或謂：如來捨親出家，疑乖孝養之理。不知有世間之孝，有出世之孝。世間之孝，生則盡養，死則盡享，立身行道，揚名後世，則已。出世之孝，必待吾親出三有，證無生，子道方盡。大孝尊親，孰過于是？（約論）
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    奉事師長者：有世間師長，有出世間師長。道之以詩書之業，策之于仁義之涂，世間師長也。啟之以三尊之教，進之以不二之門，出世間師長也。其宜奉事一也。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    慈心不殺者：佛心者，大慈悲是。娑婆惡業，無過殺生；歷劫冤讎，從殺生起。殺心不斷，則慈心不充；慈心不充，則與眾生成敵兩立；與眾生成敵兩立，即與如來成敵兩立。欲求生淨土，難矣！（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      二者、受持三皈，具足眾戒，不犯威儀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上句，即翻邪三皈。凡夫無始繫屬於魔；作法皈投，希求救護。若但受皈，有善無戒。若受眾戒，必兼三皈。下二句，即受戒法。在家五、八，出家十、具，故云眾戒。受持無缺，故云具足。威儀亦戒，輕細難持，人多陵犯，故特標簡。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    能修十善，對治十惡，則夙障漸除；夙障既除，故往生無礙。然必受之以三皈，廣之以眾戒者，不受三皈，則不能植出世之種；不具眾戒，則不能培出世之基。三皈眾戒，入佛正因故。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      三者、發菩提心，深信因果，讀誦大乘，勸進行者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    就中四句：初即發大心。菩提翻道，即無上道心。二即起大信。善惡因果，皆我自心；了知畏慎，故云深信。三即生大解。教詮本智，因誦發生。四即修大行。勸誘修行，不令退墮。上三自行，後一化他。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    然雖歸戒具足，苟不發菩提心，縱饒福德，終成有漏；以與如來無依智印不相契故。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩提，舊譯為道，新譯為覺。智度論四十一：「菩薩初發心，緣無上道，我當作佛，是名菩提心。」淨影疏：「菩提是道。佛果圓通，說為菩提。起意趣向，名發心。要而論之：如佛所得，我亦當得。」四帖疏：「菩提者，即是佛果之名。心者，即是眾生能求之心。故云發菩提心也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    深信因果者：為善得福，為惡得禍；如人參主補，大黃主瀉。補瀉在人，全由本具。故知為善即福，善外無福；為惡即禍，惡外無禍。是謂因果同時。然則一念念佛，是念即佛；念念念佛，無念不佛。心淨土淨，亦復如是。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    讀誦大乘者：不讀大乘，則不明佛心；不明佛心，則不契佛智；不契佛智，縱生彼國，不得見佛。果明佛心，果契佛智，自利利他，機不容已。以佛與眾生同一體故。（約論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三、結歎分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、結成
     <span lang="EN-US">
      二、歎勝
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己初、結成
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如此三事，名為淨業。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二、歎勝
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告韋提希：「汝今知不？此三種業，乃是過去未來現在三世諸佛淨業正因。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三世果德，藉此而成，故曰正因。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    約論云：「三福齊修，淨因具足；或觀或念，隨所願求。譬如持鏡取像，揚聲責響，何遠之有。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     丁二、明十六觀法分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十六觀者：淨影疏云：「一是日觀，二、水觀，三、地觀，四、樹觀，五、池觀，六是總想—觀一切樓樹池等，七、華座觀，八、佛菩薩像觀，九、佛身觀，十、觀世音觀，十一、大勢至觀，十二、自往生觀（即普觀），十三、雜明佛菩薩觀，十四、上品生觀，十五、中品生觀，十六、下品生觀。」此十六觀，古疏科判不同。靈芝疏云：「就十六觀，大分為二：初一種，先觀此方落日，指定向方；後十五種，正觀彼土依正二報。初觀是總，該下十五。下皆為別，各不相收。就後十五，復分為二：前五、先觀彼土依報莊嚴，後十、觀彼正報殊勝。就前五中，又分為二：前二、觀彼所依境界；觀水成冰，見冰為地。後三、觀彼莊嚴之相。國土莊嚴，不出三種：樹即觀彼林蔭，池即觀彼流泉，樓即觀臺閣。地觀為總，攝餘三故。樹等為別，皆依地故。就後十中，復分為四：前三觀佛—第七觀佛坐處，第八觀像表真，第九正觀佛像。十與十一，觀佛侍者，左右分殊。十二十三，總觀三聖，普雜不同。十四五六，觀佛徒眾，三輩差降。」淨影疏云：「此十六中，初之七門，觀其依報。後之九門，觀彼正報。前言『汝當諦觀彼國』是初七觀。『淨業成者』，是後九觀。觀別如是。然今文中，初之六觀，一處論之。後十觀門，一處而辨。華座之觀，應與前六一處論之；以與佛觀相起義便，故在後說。」今依文便，分為二科：初、觀依報，二、觀正報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊初、觀依報分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、如來誡勸
     <span lang="EN-US">
      二、韋提重請  三、正示觀法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己初、如來誡勸分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、敕聽許說
     <span lang="EN-US">
      二、別囑阿難持宣
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、敘韋提希見土之由
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚初、敕聽許說
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「諦聽！諦聽！善思念之。如來今者，為未來世一切眾生，為煩惱賊之所害者，說清淨業。善哉！韋提希，快問此事！
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛下，誡聽。如來下，許說。善哉下，讚前問。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    告韋提希復告阿難者：告韋提希，令一心諦聽；命阿難，使傳化未聞。為是因緣，故雙告二人也。（嘉祥疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諦聽，生聞慧；善思念之，思、修慧也。（天台疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    為未來者，正指像末也。煩惱賊害，即具縛凡夫也。清淨業，即十六觀也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    煩惱言賊者，能損慧命、傷法身故。（天台疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善哉，是歎詞。善，猶好也。哉，是助詞。快問此事，出其所歎。由前請問，廣開往生淨土之業，所以歎之。（淨影疏）
    <span>
    </span>
    靈芝疏云：「悅可聖心，故云快問。」嘉祥疏云：「由其問故，得近利現在，復益未來，故歎快問。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二、別囑阿難持宣
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難！汝當受持，廣為多眾宣說佛語。如來今者，教韋提希及未來世一切眾生，觀於西方極樂世界；以佛力故，當得見彼清淨國土，如執明鏡，自見面像。見彼國土極妙樂事，心歡喜故，應時即得無生法忍。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿難多聞，勸令持說；由在幽宮，同聞尚少，後還耆山，意令重述，故預囑之。如來今者等，並是付囑阿難所說之詞。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來下，出勸囑所以。淨影疏云：「近教韋提，遠教未來一切眾生，聖意普也。觀於西方極樂世界，出所教事。以佛力下，明觀利益。益有三種：一、佛力故見。見之分了，故如明鏡自見面像。（直指疏云：「執譬修持，鏡譬觀心，像譬土境。」）二、由見心喜。三、得無生忍。由知彼國從心而現，達本無法，故得無生。無生，理也。慧心安理，名無生忍。」直指疏云：「得，證也。忍，智也。無生法，理也。慧心安此無生法性理故，名得無生法忍。應時者，圓頓入也。見土，是境妙。心歡，是因純。即得，是果熟。」靈芝疏云：「得無生忍，位當初住。若據觀法，功德力強，現生可證。準下佛觀，即指生彼獲證之相。下云：捨身他世，生諸佛前，得無生忍，是也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚三、敘韋提希見土之由
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告韋提希：「汝是凡夫，心想羸劣，未得天眼，不能遠觀。諸佛如來有異方便，令汝得見。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大權引實，故示同凡。（淨影疏云：「韋提夫人實大菩薩，此會即得無生法忍，明知非小，亦化為凡。」）天眼，六通之一；障內障外，無不徹見。凡仙小聖，雖得天眼，遐方淨剎，亦不能觀。異方便者，若對當機，即前光臺現土，令韋提見。據論垂教，即下十六觀法，專被未來。欲彰權智道同，故言諸佛。（靈芝疏）淨影疏云：「教觀此方日水等事，令知彼方，名異方便令得見矣。」直指疏云：「異者，勝捷奇妙也。起信云：如來有勝方便，謂以念佛因緣，常見於佛。」演義云：「勝，是超勝。異，是殊異。經論合觀，足見淨土是勝異方便法門也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二、韋提重請
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時韋提希白佛言：「世尊！如我今者，以佛力故，見彼國土；若佛滅後諸眾生等，濁惡不善，五苦所逼，云何當見阿彌陀佛極樂世界？」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此問意者：我今以佛力故，得見彼土；若佛滅後，眾生云何得見？為未來眾生重問也。（嘉祥疏）
    <span>
    </span>
    靈芝疏云：「此即大悲權巧利物，方見韋提位非凡小。濁惡不善，義同前釋。五苦者：疏云：五道皆非樂故。修羅一道，開則為六，合但有五。或取大本五惡、五痛、五燒，以為五苦。即五戒所禁五種之過，為五惡。犯此五事，遭難犯法，為五痛。後墮三塗，名為五燒。未來眾生：一、生不值佛，二、濁惡轉盛，三、苦逼益深。業障如此，疑無見土之理，有何方便令得見乎？」
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己三、正示觀法分六
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀法有六：一、日觀，二、水觀，三、地觀，四、樹觀，五、池觀，六、總觀。嘉祥疏云：「前一觀半（日觀及水觀前半），作觀方便。後三觀半，正作觀（正觀依報）。」今且隨文分六：初、觀落日，二、水觀，三、地觀，四、樹觀，五、池觀，六、總觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     庚初、觀落日（日觀）分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總勸修觀
     <span lang="EN-US">
      二、正明觀日
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、總勸修觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告韋提希：「汝及眾生，應當專心繫念一處，想於西方。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨土觀門，要在專一，故須指定一方，以為投心之處。故放光現土，厥意在茲。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    言專心繫念者：凡心暗散，何能明見淨土妙境？故令專想落日之形。想之不已，其心則定。心若靜細，種種觀法皆可造修。繫心之法須落日者，欲令定想趣於西方，是向彌陀所居之處。（妙宗鈔）
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二、正明觀日分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、舉所觀境
     <span lang="EN-US">
      二、正明觀法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、舉所觀境
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      云何作想？凡作想者，一切眾生，自非生盲，有目之徒，皆見日沒。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    方隅渺漭，無物表彰；此間落日，有目皆見。顯了易觀，是可標準。疏云：「落日懸鼓，用標送想之方。」即此意也。言作想者，想即是觀。胎中失目，謂之生盲。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、正明觀法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      當起想念，正坐西向，諦觀於日欲沒之處，令心堅住，專想不移。見日欲沒，狀如懸鼓。既見日已，閉目開目，皆令明了。是為日想，名曰初觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有四節：初二句，示修儀。起想，即發觀也。正坐，則身儀也。全趺、半趺，直身、累手，如坐禪法。故僧傳中，古晉高僧，坐不背西，蓋遵此耳。二、諦觀下，示觀相。心境相應，凝然不動，即定體也。三、見下二句，顯成相。日沒近地，雲散光收，瑩如鼓面，懸住空中。四、既下，勸常觀。想成相起，念念相續，任運不忘。末二句，結示。可解。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此觀先定方所，如航海指南之針，俾修觀者心嚮往之。問：按唯識義，心外無境；此云境在西方，豈非心外有境耶？答：心者，謂阿賴耶藏識；色身之心依藏識起，非即心也。阿賴耶藏識無始以來，遷流不息，菩薩登第八地時，始捨此藏識，當未捨藏之前，此識以六道為傳舍，受無量分段生死；色身之心乃傳舍，而非舍之主人。主人之物產，豎窮三世，橫遍十方，非傳舍所能盡藏。主人之力量，能變起根身器界，則山河大地皆識所現，西方豈獨例外？一心賅十法界，且能攝及地獄，更何間於淨土。心用之廣，應盡其量；放之六合，不限於方寸間也。今教先觀落日，狀如懸鼓，應永記勿忘，臨命終時，阿賴耶識與色身脫離，此識於茫茫前途，何所趨往？如契經云：唯見眼前為各色氈，則生鬱單越等洲；或見叢林、竹葦、蘆荻，當生下賤之家；見升宮殿，生尊貴家。修淨業者，死時不見此類雜相，唯見暮靄明處，落日一輪，金光晃耀，即向之直奔而往，自不迷途。若淨功成就者，佛自現前，更有恃無恐。故此日觀，不但為樂國之方所，亦備臨終尚未見佛者之旅行指南也。（釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    就後十五觀，前五依報中，第二水想，欲成此土凝冰；第五想水，正觀彼方池沼。名同體別，學者宜知。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     庚二、水觀分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、觀水
     <span lang="EN-US">
      二、觀地
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、觀水
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      次作水想：見水澄清，亦令明了，無分散意。既見水已，當起冰想；見冰映徹，作琉璃想。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有三節：初、正想水。演義云：「承上日觀成已，依次進觀水。不言觀，而言想者，以改觀故。初心修觀，必先用想。繫想定心，始能修觀。今舉水為所觀境，人先已曾見過大池湛水，是以教令用心想也。須知想有二種：一、純想，二、雜想。修觀初心用純想也。」靈芝疏：「水想正為觀地。琉璃寶地，舉世所無；水面結冰，是人皆識。因此見彼，用似比真。故先舉水冰，後成寶地。疏云：『大水結冰，實表琉璃之地』，是也。」又云：「顯上澄清，湛然不動，故云無分散意。二、既見二句，變水成冰。三、見冰二句，變冰為琉璃。齊此已來，當觀文畢。此想已下，屬後地觀。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二、觀也
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此想成已，見琉璃地，內外映徹。下有金剛七寶金幢，擎琉璃地。其幢八方，八楞具足。一一方面，百寶所成。一一寶珠，有千光明。一一光明，八萬四千色；映琉璃地，如億千日，不可具見。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有三段：初、此想下，地體明徹。箋註云：「先教行者想水以住心，轉水以成冰，轉冰以成琉璃，轉琉璃以成琉璃地。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二、下有下，地下幢擎。文有二節：初二不幢體。演義云：「言在地之下，有金剛七寶金幢，擎琉璃地。幢，柱也。其實是柱，以其明淨瑩徹，儼似空筒，名之曰幢。金剛，取堅固義，所以能擎寶地。其幢下，明其形相。幢有八方，方脊四楞（箋註云：「楞與棱通。物之有棱角曰楞。言幢形為八角式也」靈芝疏云：「八面八楞，其狀如塔。」）。而八方正面，均以百寶所成。」次、一一下，珠光上映。演義續云：「寶中有珠，珠珠有光，光光有明，明明有色，色有八萬四千，照映琉璃寶地，如百千萬億之赫日麗天。行者觀中心眼，尚不可具見，況常眼耶！」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      琉璃地上，以黃金繩，雜廁間錯，以七寶界，分齊分明。一一寶中，有五百色光。其光如華，又似星月，懸處虛空，成光明臺。樓閣千萬，百寶合成。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、地上莊嚴。文有四節：初、地面華級。直指疏云：「先、金繩為間，謂以黃金繩間廁界道傍也。以七下，次、七寶為界，界，階道也。琉璃地上有八交道，俱以七寶成也。」靈芝疏云：「金繩七寶，互相間錯，如世華塼。」演義云：「良以淨土寶地，有八交道，即八方通衢，皆以寶繩作界，其繩各寶所成，一寶一繩，繩繩間錯，間於交道衢上。金等七寶，各有分齊，眼見分明。」 
    二、一一下，眾寶色光。靈芝疏云：「眾寶色光，其光從地昇空，故如華。從上照下，故如星月。」
    <span>
    </span>
    三、成光下，合此寶光以成臺閣。演義云：「上言寶珠有光，地內之光映徹於上；此言寶中有五百色光，指地上界道之光，映上空中。其光下，連舉兩喻，以彰光相。光是假色，華與星月，俱是實色。今以實色以喻假色，以顯淨土寶光能假能實。所以寶光懸於空中，變成光明寶臺；臺中現出百寶樓閣，自然合成。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於臺兩邊，各有百億華幢，無量樂器，以為莊嚴。八種清風，從光明出，鼓此樂器，演說苦空無常無我之音。是為水想，名第二觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、於臺下，華幢樂器。靈芝疏云：「華幢樂器，四面圍繞；風動出聲，說法警眾。」演義云：「華幢樂器，以成臺外之莊嚴也。八種下，風樂說法。清風有八種，此風不從八方而來，乃由寶光而出。其光所以流出清風者，以臺之左右，有華幢樂器，八風一出，華樂齊鳴，演唱妙法，說苦諦法門也。」
    <span>
    </span>
    末二句，結示。可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「前文尚可就世間實地觀，如坐水邊觀日，即可實習。此則全入幻境，惟以心力構造之。日定方所，水奠國基。蓮邦以水德為最勝，融則表八種功德，結則成七寶琉璃，止則水流同澄，觀則心華並絢。此中境界，實有左右逢源、引人入勝之概！經中辭句瑰麗，氣象萬千，猶其餘事。無常苦空無我之演說，非指淨土；是令由三界往生者，回憶前塵，永不退轉而已。無常，謂生住異滅四相。苦，謂五趣之苦。
    <span lang="EN-US">
     ......淨土中尚演說苦空無常無我諸諦，則求生淨土者，尤應預習。......
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：實相無相，而淨土中樓閣華幢，無量樂器，色相紛然，云何為淨？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：約理而言，固云無相；約事而言，不墮頑空。實報莊嚴，皆淨因之果。如成唯識論云：「有執大乘遣相空理為究竟者
    <span lang="EN-US">
     ...........染淨因果，皆執非實，成大邪見。......若一切法皆非實有，菩薩不應為捨生死精勤修習菩提資糧。」可謂直捷爽快之論。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛教人淡泊不貪，何佛國莊嚴不離金寶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此有二義：一、隨順眾生故。二、實報法爾勝妙故。世間珍寶，爭奪為用，鴆毒為性。廣五蘊論云：「云何為貪？謂此纏縛輪迴三界，生苦為業。由愛力故，生五取蘊。」佛國珍寶成於自然，隨緣為用，幻化為性。如經云：或一寶二寶，乃至無量眾寶，隨意所欲，應念而至。於其國土所有萬物，無我所心，無染著心。此其所以異於世間珍寶也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：一珠一寶，光色千萬，如此繁複，作觀何能成就？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：有志者不畏難。循而修之，無論成就與否，皆謂之成。蓋一念即一法界，念念相緣，即塵塵法界。一珠而有八萬四千光，一葉而有八萬四千脈；現前一念，求八萬四千之相雖不可得，然此一念之求，已具八萬四千之性，法爾具足，即是成就。如華嚴經云：「法性遍在一切處，一切眾生及國土，三世悉在無有餘，亦無形相而可得。」求相不得，則攝相歸性，皆得成就。但有四因難成：一、與修多羅不合故。二、求相不現，便起煩惱，自疑不成故。三、戒行有虧，自起憂悔故。四、夙業為障故。對治之法如次：一、修此觀者，純以觀經為標準，雖別宗各有妙法，概所不取。二、具忍耐心，具自信心。三、嚴持戒律。四、懺悔夙業。此中持戒所關最要。後當廣說。」（以上均錄釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     庚三、地觀分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明觀法
     <span lang="EN-US">
      二、顯示利益  三、辨觀邪正
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、正明觀法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此想成時，一一觀之，極令了了。閉目開目，不令散失，唯除食時，恆憶此事。如此想者，名為麤見極樂國地。若得三昧，見彼國地了了分明，不可具說。是為地想，名第三觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所觀之境，備在前文。故第三但有躡前結勸而已。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「此觀即第二觀之水想後半段，所述地面各種莊嚴，是為地想，僅粗見極樂國地而已。若得三昧，了了分明，不可具說者，謂若觀想精進，至妙不可言境界，方為第三觀。即得除滅八十億劫生死之罪。捨報後，必生淨國。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「一一觀者，指前總別相也。除食時者，開暫間也。有依別本，改為睡時。尋諸古本，並作食時。且凡人睡時，任運自息，豈待除耶？或云：大小兩乘，各有食觀，故此除之。此局道眾，亦非通論。今謂：餘諸觀法，不擇時處；此觀聖境，理合虔恭。對食起想，義乖尊敬。故觀佛三昧經觀像法云：『想念成已，唯除食時，除便轉時，一切時中，琩ㄕ罋部z等，斯為明據。不須改作。 
    初心漸想，未成定相，故云粗見，言其未明也。
    <span>
    </span>
    三昧，正音三摩地，此翻正定，或云等持。想成見地，不待作意，任運契合，見境分明。如人學射，初生後熟，發無不中。言思叵及，唯證方知，故云不可具說。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二、顯示利益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：「汝持佛語，為未來世一切大眾，欲脫苦者，說是觀地法。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有二節：初、重囑轉教。敕阿難者：以前二觀，止是此方之物，以為發觀之端；及觀寶地，心達彼方，定能脫苦，破障除疑。重囑轉教，意見於此。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若觀是地者，除八十億劫生死之罪。捨身他世，必生淨國，心得無疑。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、正彰利益。初二句，破障。八十億劫，或云無量劫，或云五萬，或云五十億劫；隨宜不定，非凡所測。捨身下，除疑。此觀若成，往生已決。如唐高僧大行，於泰山結菴修淨業。未三七日，見琉璃地，心眼洞明。至後得疾，其地復現。乃曰：吾無觀想，寶地復現，豈於安養無緣哉！即日終於所居。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「或疑：僅觀其地，何能即得如此勝果？不知此地為壽佛歷劫以來淨德所成，唯為救度眾生而設。然眾生若不修觀，則彼此兩不相涉，無從聯合，以闕乏種子故。按唯識理：眾生所依之器世界，皆識所變現。今於寶地令一一觀之，了了分明者，即是熏習其識，使留深刻之印象於藏識中；若本有出世淨種，則熏令長成；如或未具，亦得新熏而生。由此變起根身器界，而以寶地為依報焉。法爾成就，故云心得無疑。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三、辨觀邪正
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作是觀者，名為正觀。若他觀者，名為邪觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    先、顯正。言作是者，指前觀相。心境相稱，教行無違故。次、簡邪。乖前境量，名為他觀。不正曰邪。雖是佛教大小觀法，若非往生淨土之觀，並是偏邪。非同外道邪見之邪。餘皆例此。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     庚四、樹觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、結前生後
     <span lang="EN-US">
      二、正明觀行  三、結示
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、結前生後
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「地想成已，次觀寶樹。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、告詔當機。地想句，結前。次觀句，生後。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二、正明觀行分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、廣明觀境
     <span lang="EN-US">
      二、總示觀法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、廣明觀境分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總明體量
     <span lang="EN-US">
      二、別示莊嚴
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、總明體量
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      觀寶樹者，一一觀之。作七重行樹想。一一樹，高八千由旬。其諸寶樹，七寶華葉，無不具足。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初二句，教令遍觀。樹相多種，故云一一。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    作下，正出體量。體謂七寶所成，量謂八千由旬。七重行樹者，演義云：「彼國琉璃地上，周匝皆有寶樹行列；行行皆有七重。不上不下，共井齊齊。高八千由旬。枝葉華果，一一備具。」靈芝疏：「由旬，西竺驛亭之量。經律所出，遠近不定。諸家多取四十里為準。葉具足者，無凋落故。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、別示莊嚴分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、光明莊嚴
     <span lang="EN-US">
      二、華果莊嚴
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、光明莊嚴分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、華葉寶光
     <span lang="EN-US">
      二、珠網彌覆
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑初、華葉寶光
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      一一華葉，作異寶色：琉璃色中，出金色光；玻璃色中，出紅色光；瑪瑙色中，出硨磲光；硨磲色中，出綠真珠光。珊瑚、琥珀，一切眾寶，以為映飾。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「體是七寶具成，本有七種色相；其所出之光，則轉變他色，故曰作異寶色。」靈芝疏云：「寶色與光，五色相間：琉璃碧色出黃光，玻璃青色出紅光，瑪瑙赤色出白光，硨磲白色出綠光。若準大本，琥珀七寶諸樹，周滿世界。金、銀、琉璃、玻璃、珊瑚、瑪瑙、硨磲等樹，或有二寶、三寶，乃至七寶，轉共合成。廣如彼說。即是眾寶以為映飾。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑二、珠網彌覆
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      妙真珠網，彌覆樹上。一一樹上，有七重網。一一網間，有五百億妙華宮殿，如梵王宮。諸天童子，自然在中。一一童子，五百億釋迦毗楞伽摩尼以為瓔珞。其摩尼光，照百由旬。猶如和合百億日月，不可具名。眾寶間錯，色中上者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有四段：初、示重數。每樹七層，每層一重。其形如塔。二、一一下，網間宮殿，如色界天梵王居處。三、諸天下，殿中童子。一一下，天童嚴飾。釋迦毗楞伽，此云能勝。摩尼，此云離垢。亦云如意。（箋註：「按摩尼為寶珠之名。釋迦毗楞伽摩尼者，能勝世間一切珍寶之寶珠也。」）四、其摩下，珠瓔光明。眾寶間者，不獨珠也。色中上者，異於常也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、華果莊嚴
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此諸寶樹，行行相當，葉葉相次。於眾葉間，生諸妙華。華上自然有七寶果。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此總舉也。靈芝疏云：「行相當者，當，猶對也。葉相次者，如鱗接也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      一一樹葉，縱廣正等二十五由旬。其葉千色。有百種畫，如天瓔珞。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下別示。先明樹葉。一一下，示量。其葉下，明色。百種畫，即葉上痕脈。如天瓔者，狀其文也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      有眾妙華，作閻浮檀金色。如旋火輪，宛轉葉間。涌生諸果，如帝釋瓶。有大光明，化成幢幡無量寶蓋。是寶蓋中，映現三千大千世界一切佛事。十方佛國，亦於中現。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、明華果。有眾下，明華色。直指疏云：「閻浮檀，此云勝金。閻浮樹果水汁，點物成金。因流入河，染石成金。其色赤黃，兼帶紫燄。」靈芝疏云：「其華旋轉，猶如風車。」涌生下，明果實。箋註云：「帝釋瓶，帝釋天之寶瓶也。所須萬物，自然涌出。又名德瓶。」有大下，光變幢蓋。靈芝疏云：「映現有二：大千佛事，一也。十方佛國，二也。示生、唱滅，說法度生，皆名佛事。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、總示觀法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見此樹已，亦當次第一一觀之。觀見樹莖枝葉華果，皆令分明。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    恐其參亂，故令次觀。莖等五種，即是次第。莖謂根幹，必兼枝條。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三、結示
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為樹想，名第四觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     庚五、池觀分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總標
     <span lang="EN-US">
      二、別顯  三、結成
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、總標
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      次當想水。欲想水者，極樂國土有八池水。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    極樂有八池，此有二說：一謂一國有八池，靈芝疏：「一國八池，渠道相通。」二謂八池水，即八功德池，演義云：「言極樂有八池者，並非指土祇有八個池；乃指一池有八功德。謂池中有水，水有八德。下結云：『八功德水』者是也。幸勿以文害意。」後義為勝。演義續云：「須知極樂國中，有總報池，聖凡共業之所感報。小本云：『有七寶池，八功德水』，指此池也。其大無喻。十方眾生往生彼國，即在此池。池水汪洋，如香水海。水上蓮華，居中者，如須彌盧；其八品旋繞，如七金山。十方苦惱眾生，聞知識開示，信得有西方極樂世界，國中有阿彌陀佛；肯發心念佛，願生彼國者，此池內即有一朵蓮蕊透出。故知總報池，匪唯彼國聖凡所共有，盡十方眾生皆共有也。若言別報池者，別業所成，千差萬別，大小不同，行人修功所致。其數無量無邊，不可說不可說。各在樓閣之傍，行樹圍內。行人生彼國後，自所受用者也。今經所觀者是也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二、別顯
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      一一池水，七寶所成。其寶柔軟，從如意珠王生。分為十四支。一一支，作七寶妙色。黃金為渠。渠下皆以雜色金剛以為底沙。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初二句，明水色。演義云：「一一二字，承上八池而來。言彼佛國內，所有無量阿僧祇不可說池；每一一池水，無不七寶所成。」靈芝疏：「池塘階岸，眾寶合成；池中泉水，色亦如然。故云七寶成也。」其下二句，示出處。靈芝疏：「每一池心，各有珠王；泉從王出，流落池中，常時盈滿。」演義云：「其淨國之寶，與我娑婆不同。此土雖有七寶，其體堅硬。彼國之寶，其體柔軟。」分為下，明支流。箋註云：「凡一源而歧出者曰支。」謂寶水從如意珠王中生；自一源出，分作十四支流。如意，即梵語摩尼。摩尼寶珠，為眾寶之王。故七寶水從彼而生，亦名摩尼水。水既寶成，故各有妙色。況是黃金為渠。（演義）
    <span>
    </span>
    黃下，明渠成。渠，水所居也。如溝渠、河渠。演義云：「渠，即池也。渠底有沙，沙名金剛。則上下明徹可知。」箋註云：「雜色，謂五彩相合也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      一一水中，有六十億七寶蓮華。一一蓮華，團圓正等十二由旬。其摩尼水，流注華間，尋樹上下。其聲微妙，演說苦空無常無我諸波羅密。復有讚歎諸佛相好者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明池中蓮華，及水流華間出聲演法也。初二句，示數。次二句，明量。靈芝疏云：「十二由旬，計四百八十里。小本經但云大如車輪，舉其極小者耳。」其摩下，明水流華間。靈芝疏：「從如意珠出，故云摩尼水。華梵互舉也。尋樹上下，尋，猶循也。樹，即莖也。言水循華莖，上入華中，旋轉發聲，卻從莖下。」釋論云：「此水不唯在池流注華間，亦且尋樹上下，作懸瀑飛泉，故能有聲，演說妙諦。而百鳥和之，讚歎三寶。」其聲下，水聲演法。靈芝疏云：「演說有三：四念處，一也；六度，二也；讚佛相好，三也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如意珠王，涌出金色微妙光明。其光化為百寶色鳥，和鳴哀雅，常讚念佛念法念僧。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明珠王出光，化禽演法也。百寶色鳥，靈芝疏云：「即小本中白鶴孔雀，今經下文鳧鴈鴛鴦。即知珍禽非止一類。今此但舉毛色，以通收耳。讚歎三寶，令歸向故。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛國中用何種語言文字？泉之與鳥，依何而說？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此有二義：一、有名句文身，二、無名句文身。一者、生淨土之人皆來自殊方，語言各異，泉鳥等聲，隨聽者之識而轉，梵天聞為梵音，閻浮聞為世語。佛以一音說法，眾生各隨所解。華嚴所謂「一言具眾音聲海，隨諸眾生意樂音」是也。又契經說，佛得希有名句文身，若約了義，佛無言說，眾生自識所變，如聞佛說，而各生解。水聲鳥聲，應知亦爾。二者、音以意會，不假詮說。如成唯識論云：「且依此土，說名句文，依聲假立。非謂一切諸餘佛土」。管絃音韻，無名句文，然聞者或哀或樂，東坡詩云：「溪聲便是廣長舌」，蓋聞聲而得解也。
    <span lang="EN-US">
     .........凡此皆不待名句之詮，而自能領會，塵世且然，何況淨土佛願所成，各物皆起自然妙用。若謂水成文句，鳥作人言，則刻舟膠柱矣！（釋論）
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛三、結成
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為八功德水想。名第五觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前第二，本是冰觀，以先用水為所緣之境，故立水觀名。此第五，本是水觀，以與第二名同，故立池名。其實是水，故結水想，為第五觀也。言八功德者：功德，妙用也，彼水有八種妙用，故稱八德。一、輕德，不若此水，但能下注，不能上流；彼水能上能下。經云：「尋樹上下，流注華間」。二、清德，此水觸沙泥即濁，彼清潔自如。三、冷德，此水遇曝則熱，彼水涼冷自若。四、軟德，此水體質強硬，往往衝壞塘堤；彼水體質柔軟，能益餘物。五、美德，此水淡而濁味，彼水甘而清美。六、香德，此水全無氣息，彼水撲鼻芬香。七、飲者無厭德，此水多飲生厭，彼水飲者調適。八、無患德，此水飲多生病，病飲增劇；彼水調神開慧，增道損生。故稱為八功德也。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a10">
    </a>
    <span style="color:#333399">
     庚六、總觀分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘉祥疏云：「無量壽國有無量事，不可具觀，故第六觀總作一切觀也。」文分二段：初、正明，二、顯益。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、正明
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      眾寶國土，一一界上，有五百億寶樓。其樓閣中，有無量諸天作天伎樂。又有樂器懸處虛空，如天寶幢，不鼓自鳴。此眾音中，皆說念佛念法念比丘僧。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    先、別觀寶樓閣。界上，謂界道內地面上也。（直指疏）
    <span>
    </span>
    靈芝疏云：「一一界者，準小本即池岸上。經云：『四邊階道』，『上有樓閣』等。」其下，樓中諸天作樂也。又下，空媦祩髡蛬鴾]。此下，樂內演出三寶聲也。眾音，指天樂空樂二種音。（直指疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此想成已，名為麤見極樂世界寶樹、寶地、寶池。是為總觀想，名第六觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此總結也。釋論云：「此觀須取前列第三、第四、第五諸觀之寶樹、寶地、寶池，而合觀之，方得名總觀想。因第六觀中只說樓閣及聲塵，不得名總也。」妙宗鈔云：「最初繫念，且寄此土日冰，以為方便；次觀彼國地樹池樓。應知此四，得後後者，必得前前。故樓觀成，四事都現。是故至此，得總觀名。雖云總見，若望後觀，此猶約略。故曰粗見。」後二句，結名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二、顯益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若見此者，除無量億劫極重惡業。命終之後，必生彼國。作是觀者，名為正觀。若他觀者，名為邪觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    利益有二：一、滅罪，二、生西。除億劫極重惡業，滅罪也。命終必生彼國，生西也。前地成，除八十億劫；後座觀，除五萬億劫；皆是佛智如量言之。非初心人所能思議。但可信奉而已。後四句，顯邪正。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二、觀正報分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、如來誡聽許說觀門
     <span lang="EN-US">
      二、三聖現身以啟信解
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、韋提夫人為未來請
     <span lang="EN-US">
      四、正說觀法令成修證
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己初、如來誡聽許說觀門
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「諦聽！諦聽！善思念之。吾當為汝分別解說除苦惱法。汝等憶持，廣為大眾分別解說。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、誡聽。靈芝疏：「如上觀依，意在觀正，故重勸囑。」吾當下，許說。直指疏：「苦，三苦八苦等，果也。惱，十使煩惱等，因也。除苦，轉生死得涅槃。除惱，轉惑業成菩提。」靈芝疏：「娑婆眾苦，非觀佛三昧，無由解脫，名脫苦法。三界為苦器，六道是苦報。」汝等下，勸持說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二、三聖現身以啟信解
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      說是語時，無量壽佛住立空中；觀世音、大勢至，是二大士，侍立左右。光明熾盛，不可具見。百千閻浮檀金色，不得為比。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：「今佛將說三聖觀，故現身相以證信也。」演義云：「如來正許說時，阿彌陀佛及二大士，並立空中，全身顯現；唯以光明熾盛，初心不能具見。設使以百千億閻浮金，比校不上。聖像金相晃耀，概可知矣！」靈芝疏：「前文光臺現土，令韋提見，以為依報發請之端，故云『以佛力故見彼國』等。今三聖共臨，以為正報發請之由，故云『因佛力故得見佛』等。佛立空中，二聖侍立；三聖立像，斯為明據。閻浮金色猶不可比，則知其光不可盡見。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己三、韋提夫人為未來請
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時韋提希見無量壽佛已，接足作禮。白佛言：「世尊！我今因佛力故，得見無量壽佛及二菩薩；未來眾生，當云何觀無量壽佛及二菩薩？」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：「接足，頂禮三聖足也。白佛，仰白釋迦尊也。因佛者，目睹觀則易，自可緩；未來者，未見觀則難，他須示，故須代請。然云觀佛菩薩，揀前兼請觀極樂界。」靈芝疏云：「菩薩存心，不專為己；雖令我見，意在未來。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己四、正說觀法令成修證分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「就後十觀，復分為四：前三觀佛—第七觀佛坐處，第八觀像表真，第九正觀佛像。十與十一，觀佛侍者，左右分殊。十二、十三，總觀三聖，普雜不同。十四、五、六，觀佛徒眾，三輩差降。」即分為四：初、正明觀佛，二、觀佛侍者，三、總觀三聖，四、觀佛徒眾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a11">
    </a>
    <span style="color:#333399">
     庚初、正明觀佛分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、觀佛坐處（第七、華座觀）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二、觀聖像（第八、聖像觀）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、正觀佛身（第九、佛身觀）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、觀佛坐處（第七、華座觀）分五
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明觀境
     <span lang="EN-US">
      二、明座本因  三、總示觀法  四、顯觀利益  五、簡觀邪正
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、正明觀境分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總示
     <span lang="EN-US">
      二、別說  三、結成
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
    </span>
   </p>
   <p class="MsoPlainText" style="text-indent:24.0pt;">
    <span lang="EN-US" style="color:#333399">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、總示
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告韋提希：「欲觀彼佛者，當起想念，於七寶地上，作蓮華想。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「韋提代請觀三聖法，如來先示座像二觀者，意謂：真像微妙，不易成觀；言佛必坐座，故先觀華座；要觀真像，先觀似像，使觀心流利，先說座像二觀也。」靈芝疏云：「華座觀者：欲瞻尊境，先觀坐處。如對君上，目視階陛。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：「佛所坐者，蓮臺為座，故當想蓮花也。」七寶地上作蓮華想者，總明臺座所依處也。靈芝疏云：「華依於地，顯是臺座，非池蓮也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、別說分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、明華葉
     <span lang="EN-US">
      二、明華臺
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、明華葉
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      令其蓮華一一葉上，作百寶色。有八萬四千脈，猶如天畫。脈有八萬四千光，了了分明，皆令得見。華葉小者，縱廣二百五十由旬。如是蓮華，具有八萬四千葉，一一葉間，有百億摩尼珠王以為映飾。一一摩尼珠，放千光明。其光如蓋，七寶合成，遍覆地上。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「先觀整朵蓮華，華葉有八萬四千，每葉有百寶色，又有微細紋脈，好比天然妙畫。又有八萬四千光。華葉之量，有二百五十由旬。華葉兩間交處，有如意寶珠以為莊嚴。珠放寶光，猶如傘蓋，覆於蓮華之上。」靈芝疏云：「光形如蓋，下覆其地。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、明華臺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      釋迦毗楞伽寶以為其臺。此蓮華臺，八萬金剛甄叔迦寶、梵摩尼寶、妙真珠網，以為校飾。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、明臺體。此蓮下，明校飾。演義云：「此華內之臺也。毗楞伽，見前。甄叔迦，此云赤色。西土樹名。華赤色，形如手。此寶似之，因以名焉。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於其臺上，自然而有四柱寶幢。一一寶幢，如百千萬億須彌山。幢上寶幔，如夜摩天宮。復有五百億微妙寶珠，以為映飾。一一寶珠，有八萬四千光。一一光，作八萬四千異種金色。一一金色，遍其寶土，處處變化，各作異相：或為金剛臺，或作真珠網，或作雜華雲；於十方面隨意變現，施作佛事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明臺上寶幢。即土臺面四向立柱。上擎網幔，以覆佛頂。（靈芝疏）演義云：「須彌，此云妙高。四寶所成曰妙，超出七金為高。」直指疏：「前觀寶樹，止高八千由旬；今寶幢高百千萬億山王，觀境展轉深勝可知。」演義云：「夜摩，此云善時，謂以蓮華開合，善適晝夜時分也。」靈芝疏：「夜摩，即欲界第三空居天。彼天華光，莊嚴最勝，故多取為比。」復下，明珠放光。直指疏云：「幢幔周圍，皆有如意珠瓔珞垂也。」一一金下，明光色變現。靈芝疏云：「其色變現為三：金臺、珠網、華雲也。更有別相，故云隨意等。」施作佛事，謂隨機利物。直指疏云：「見臺，則悟如來妙覺果。見網，則解心地眾法門。見雲，則知菩薩萬行因。故隨現佛事，機無不被其澤也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、結成
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為華座想，名第七觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、明座本因
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：「如此妙華，是本法藏比丘願力所成。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿彌陀佛昔為國王，遇世自在王佛，棄國出家，法名法藏，發四十八願。（詳見無量壽經）彼國依報境界，身壽光明，種種莊嚴，一切果相，皆願所成，豈唯華座？寄此點示，使知淨土即佛願體，願由心發，即佛心體。故知願力理絕言思矣！（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三、總示觀法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若欲念彼佛者，當先作此華座想。作此想時，不得雜觀，皆應一一觀之。一一葉、一一珠、一一光、一一臺、一一幢，皆令分明，如於鏡中自見面像。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「不先華座，則觀佛不成。」故觀佛須先觀華座也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「首句，念作觀看。觀想須專一，不可夾雜，少一不慎，觀即不成。故囑以不得雜觀。皆當一一觀之，謂：葉、珠、光、臺、幢，循序而進，依次不紊。」靈芝疏云：「一一觀之，貫下五種。華葉及幢，皆有珠光。臺不明光，在文少略。鏡中見面，喻其無差。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「了了分明，皆令得見：然外境可同時具現，一覽無餘，以用眼根故；作觀只憑心力；用心與用眼，成反比例，必待前念既滅，後念始生。只能為時間之繼續（豎義），不能為空間之普遍（橫義）。蓮華之瓣、脈、光，各有八萬四千，何能同時皆令得見？此非眼根所見，乃定慧之境。謂修三摩地（或稱三昧），如菩薩四智中之『隨觀察者智轉智』，謂得勝定，隨觀一境，眾相現前。三摩地分大小二類，如瑜伽說：『云何小三摩地？謂或由所緣故小，觀少色故。
    <span lang="EN-US">
     .........此中大心三摩地者：謂於一樹下，想諸天光而生勝解。.........遍一樹下，乃至大地，大海邊際，發生勝解。』又有一分修、具分修之別：『一分修三摩地，謂於此中，或唯作意思惟光明相，或唯作意思惟色相，而入於定。具分修三摩地，謂具思惟而入於定，亦了光明，亦見眾色。』準此，如『分別次地，一一觀之』，為一分修。若將瓣、脈、光，總攬觀之，則為具分修。要非借定力不為功。然佛之本願，有憶想者，必得成就。其他珠網臺幢，皆一一於定中觀之。不取別宗外道方法，不作世事雜念，即是正觀。成與不成，皆屬順益，而無違損。」
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬四、顯觀利益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此想成者，滅除五萬億劫生死之罪；必定當生極樂世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「此觀若成，滅罪多矣，故云五萬億劫。罪滅，則福生，塵去，則明生；生極樂國，無可疑也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「此是觀佛最初方便，滅罪猶少。次至像觀，滅罪乃多。後至佛觀，得無生忍，即破無明。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬五、簡觀邪正
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作是觀者，名為正觀。若他觀者，名為邪觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a12">
    </a>
    <span style="color:#333399">
     辛二、觀聖像（第八、聖像觀）分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、結前標後
     <span lang="EN-US">
      二、正示觀法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、結前標後
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「見此事已，次當想佛。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    見句，結前。次句，標後。靈芝疏云：「眾生無始未識真佛，多見形像，故使先觀。以像表真，觀佛易就。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、正示觀法分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、通示想佛之意
     <span lang="EN-US">
      二、正明想佛之法  三、結示  四、顯益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、通示想佛之意分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、明佛身普遍，能應物心
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二、明行者想成，即具佛體
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三、舉彼果德，令信因心
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四、結勸修因，須依果德
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此一段經，我佛如來欲明佛觀，故於像觀之首，先敘觀佛之功；即是開示眾生成佛要道。一經妙旨，唯在此文。後學討論，宜須窮究。此而不了，餘竟何言。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、明佛身普遍，能應物心
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      所以者何？諸佛如來是法界身，入一切眾生心想中。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初句、徵。謂：觀佛其利安在？諸下，釋。此中正說彌陀；以法身體同，故言諸佛。華嚴云：「一切諸佛身，即是一法身；一心、一智慧，力、無畏亦然。」此明諸佛果證法身，無所不遍；則與眾生因地法身，無二無別。故眾生作想，佛身隨應。疏云：「眾生心淨，法身自在，故能入眾生心想中。如白日昇天，影現百川。」故想佛心，即是三十二相、八十種好也。如勢至圓通云：「十方如來憐念眾生，如母憶子。」此明佛常念眾生。「若子逃逝，雖憶何為？」此明眾生不念，有應無感也。「若眾生心憶佛念佛，現前當來必定見佛，去佛不遠。」此明眾生念佛，感應道交也。此實彌陀世尊同體大慈悲善根力，隨緣赴感，應物垂形，不思議用。苟明此理，佛入何疑。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、明行者想成，即其佛體
    </span>
   </p>
   <p class="MsoPlainText" style="text-indent:24.0pt;">
    <b>
     <span lang="EN-US" style="color:teal">
     </span>
    </b>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故汝等心想佛時，是心即是三十二相，八十隨形好。是心作佛。是心是佛。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初句、示心境相應。是心下，顯因成果相。下二句，釋成上義。是心者，即指行者觀佛之心。由觀佛相，相現心中，此心即具佛之相好。此據小身丈六為言，其功若此。若觀八萬四千相好，心具亦爾。教令觀佛，其功若此。眾生依教，修因感果，始於此心，故云是心作佛。恐謂修成佛從外得，祇由此心當體是佛，故使建修，無不果滿，故云是心是佛。若不爾者，生彼國已，具三十二大人相好，自何而得耶？當知今日想佛之心，相好果德悉已具足。蓮胎孕質，即是此心。是證菩提不從他得矣。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    約論云：「作者，離自然義。是者，離因緣義。知是心作佛，不知是心是佛，則昧本妙而滯功勳；知是心是佛，不知是心作佛，則任天真而廢修證。離此二邊，一念圓融，方明中道。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「是心作佛，是心是佛二句，為全經之總匯。作、是二字，又為二句之綱領，示心佛不二之義。華嚴經解脫長者語善財云：『善男子！我若欲見安樂世界無量壽佛，隨意即見。
    <span lang="EN-US">
     .........彼諸如來不來至此，我不往彼。知一切佛無所從來，我無所至。知一切佛及與我心，皆悉如夢，知一切佛悉如電光，了知己心如水中像。知一切佛皆悉如幻，己心亦爾。知一切佛聲音如響，己心亦爾。如是知，如是解，如是入。』華嚴之詮「入」字，圓融如此；揆諸本經，謂佛之法身入眾生心想中，或眾生心想入佛心中，皆無不可。不必問他來我往，非他非非他，非我非非我；自他皆不可得，是謂心一境性。古德疏註此章，既云「感應道交」，復恐謂心外有佛，每為種種補救之詞，以泯此見。實則心作心是之句，本已圓融；無疆界之可泯。修觀屬熏種作用，不求感應，以免躁進著魔（魔謂神經病）。俟工力純熟，如水到渠成，春回華綻，自得效果。故初機行人，不求與佛相應，唯求與經相應，所謂『與修多羅合。若不合者，名為妄想。』是也。」
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子三、舉彼果德，令信因心
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      諸佛正遍知海，從心想生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    正遍知者，十號之一也。出世法無不究盡。深廣無際，故喻如海。佛德無邊，略舉遍知以攝餘者。果人萬德，皆心想生；意勉下凡，專勤修習，功不虛矣。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子四、結勸修因，須依果德
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故應當一心繫念、諦觀彼佛，多陀阿伽度，阿羅訶，三藐三佛陀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    祇由觀佛功德高深，故勸繫想。前則通舉諸佛，此則別指彌陀，結歸今經正意。故云諦觀彼佛。多陀阿伽度，此云如來。阿羅訶，此云應供。三藐三佛陀，此云正遍知。即十號中略舉三號。委釋如別。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、正明想佛之法分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正觀三像
     <span lang="EN-US">
      二、觀成境界
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、正觀三像分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、觀佛像
     <span lang="EN-US">
      二、觀二菩薩像
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑初、觀佛像分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明觀像
     <span lang="EN-US">
      二、因像見土
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寅初、正明觀像
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      想彼佛者，先當想像；閉目、開目，見一寶像，如閻浮檀金色，坐彼華上。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以像表真，從易至難；故若畫、若雕，隨人見熟，即以為境。坐彼華者，即前華座。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寅二、因像見土
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見像坐已，心眼得開。了了分明，見極樂國七寶莊嚴，寶地、寶池、寶樹行列，諸天寶幔彌覆其上，眾寶羅網滿虛空中。見如此事，極令明了，如觀掌中。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    因像見土，即見前依報。妙宗鈔云：「像觀既成，心眼開發，廣見依報地樹等相。應知樹等，超過前觀無數倍也。所以者何？以今寶像，必稱華座；樹若不高，焉能覆座？皆由妙觀轉深，故使所觀愈勝。」靈芝疏：「觀掌中者，言其明了也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑二、觀二菩薩像
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見此事已，復當更作一大蓮華，在佛左邊；如前蓮華，等無有異。復作一大蓮華，在佛右邊。想一觀世音菩薩像，坐左華座。亦作金色，如前無異。想一大勢至菩薩像，坐右華座。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、觀華座。如前蓮華者，即佛所坐者。據菩薩身，計應須減。次觀形像。亦作金色者，即菩薩身同前佛色。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、觀成境界分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、眼見勝境
     <span lang="EN-US">
      二、耳聞妙法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑初、眼見勝境
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此想成時，佛菩薩像皆放光明。其光金色，照諸寶樹。一一樹下，亦有三蓮華，諸蓮華上，各有一佛二菩薩像，遍滿彼國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、三像放光，光色照樹。次、一一下，遍見三像，無處不有。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑二、耳聞妙法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此想成時，行者當聞水流光明，及諸寶樹、鳧鴈鴛鴦，皆說妙法。出定入定，恆聞妙法。行者所聞，出定之時，憶持不捨，令與修多羅合。若不合者，名為妄想。若與合者，名為麤想見極樂世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、明觀中聞法也。水流光明，及諸寶樹，無情說法也。鳧鴈鴛鴦，有情說法也。情與無情，同圓種智，於是可見。（靈芝疏：「苦空無常無我諸波羅密，故云妙法。」）行者匪惟入定得聞，出定亦爾，故曰恆聞。二、行者下，明當與經合，否則即妄。故云：「若不合者，名為妄想。若與合者，名為粗見。」此明出定境也。因入定聞時，必與經合（靈芝疏：「謂所聞之法，不乖教典，故云合也。」）。恐出定不然，乃有此示。若出定仍與經合，則不出而出，出而不出也。如此猶名粗想者，以像望真，須分粗妙。此想乃是佛觀方便，豈可全同真佛觀耶？（演義）靈芝疏云：「違教即妄，合法猶粗。對下三昧，以分粗妙。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：經云「所聞之法憶持不捨」，若未聞奈何？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：須得勝定，方能聞之。若不聞者，即取第五觀所謂水聲演說苦空無常無我諸波羅密，及鳥讚三寶，依此憶持，不違經教。（釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經云：「想彼佛者，先當想像」。先字詮表觀像與想佛是兩種工作。由「次當想佛」至「從心想生」等句，皆謂想念佛之威德。云何威德？「正遍知海」，威也；大慈悲，德也。既想佛智之汪洋如海，後觀佛心之慈悲無緣。像須先觀，心作一閻浮檀金色寶像，與二菩薩各坐華上，像皆放光，照諸寶樹。各樹下影像皆同。第八觀只限於此，不必求三十八十之形體各部分也。觀佛望熏種有直接功能，唯識述記云：「自性親因，名等流種。異性招感，名異熟種。一切種子，二種攝盡。」等流通漏無漏。異熟唯有漏。觀佛是出世間法，非異熟攝，當屬等流。攝大乘論云：「從最清淨法界所流經等教法，名最清淨法界等流。」準此，觀佛者，近則為往生淨土之因，遠則為僧祇劫後成佛之因。所謂同類所引，果似因故。然行者須一切時自淨其心；若習染時多，觀佛時少，其量懸殊，亦乏勝用。維摩經云：「隨其心淨，則佛土淨」，實為不易之理。（釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、結示
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為像想，名第八觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸四、顯益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作是觀者，除無量億劫生死之罪；於現身中，得念佛三昧。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文有二：一除罪障，二近三昧，即下佛觀。像觀若成，真身必見，故云現身即得。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a13">
    </a>
    <span style="color:#333399">
     辛三、正觀佛身（第九、佛身觀）分五
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、結前起後
     <span lang="EN-US">
      二、正示身相  三、舉益勸修  四、結示觀名  五、簡觀邪正
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、結前起後
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「此想成已，次當更觀無量壽佛身相光明。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此句，結前。次句，起後。靈芝疏云：「此與像觀，皆有躡前起後次第之文；意使正修，不容異轍。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、正示身相分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、別辨身相
     <span lang="EN-US">
      二、總示相好  三、觀成境界
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、別辨身相
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿難當知：無量壽佛身如百千萬億夜摩天閻浮檀金色，佛身高六十萬億那由他恆河沙由旬。眉間白毫，右旋宛轉，如五須彌山。佛眼如四大海水，青白分明。身諸毛孔，演出光明，如須彌山。彼佛圓光，如百億三千大千世界。於圓光中，有百萬億那由他恆河沙化佛。一一化佛，亦有眾多無數化菩薩，以為侍者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、觀佛身色。直指疏云：「夜摩天金，超過日月而倍萬億，輝豔叵思矣！」 
    次、佛身下，觀身量。直指疏云：「那由他，垓數，此云萬億。由旬，此云限量。大者八十里，中者六十里，下者四十里。較二大士，少二十萬億那由他，而多恆河沙矣。」靈芝疏云：「佛身無量，機見有殊；文中所舉，假以數量，顯非數量。欲彰佛身不可定故。即下文云：『如前所說無量壽佛身量無邊，非是凡夫心力所及』。又云：『或現大身，滿虛空中』。舉此證前，知無限量。蠡杯酌海，丈尺量空，是可得乎？喻可見也。」
    <span>
    </span>
    三、眉間下，眉毫量。靈芝疏云：「右旋宛轉，其狀如珠。一須彌，高三百三十六萬里。縱廣亦爾。五須彌，共一千六百八十萬里。」  四、佛眼下，眼色量。靈芝疏：「一大海，八萬四千由旬。四大海，共三十三萬六千由旬。」  
    五、身諸下，毛孔流光。靈芝疏云：「演，即流也。一一毛孔光如須彌。」直指疏：「光如須彌者，具眾寶色故。」  六、彼佛下，圓光化佛。直指疏：「先、形量。大千世界復有百億，圓遍量大可知。於圓下，次、化佛。一下，三、化眾。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、總示相好
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      無量壽佛有八萬四千相；一一相中，各有八萬四千隨形好；一一好中，復有八萬四千光明。一一光明，遍照十方世界念佛眾生，攝取不捨。其光相好，及與化佛，不可具說。但當憶想，令心眼見。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、正明相好。靈芝疏云：「丈六之身則具三十二相，八十種好；今彌陀身相好光明三量八萬四千，則其數無量，不可算矣！」直指疏云：「皆八萬者，轉塵勞成智德故。」妙宗鈔云：「相、好、光，皆云八萬四千者，即障顯德，故成此數。佛居凡地，具於八萬四千塵勞；於此塵勞，皆見實相。理智既合，故能示現相好光明，故節節云若斯之數。行人今觀，心知即是，能於塵勞，皆見佛相。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、一一光下，明攝生。靈芝疏云：「下示光明遍照攝生，即是彌陀慈悲心體。」直指疏云：「佛念眾生，如母憶子，故相好中光明一一照攝念佛人也。」妙宗鈔云：「生佛體同，雖土廣生多，攝無一失。」約論云：「其光遍照十方世界念佛眾生，攝取不捨，是知眾生一念念佛，常在我佛大慈悲光中，坐臥經行，絲毫不隔。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：不念佛人，佛光攝否？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：念與不念，光無不攝。但念佛者，與光相應，攝取往生，定無退墮。智論云：「譬如魚子，母若不念，子則爛壞。」楞嚴所謂「佛念眾生，如母憶子」。但子於母，有憶不憶耳。又如盲人在日輪下，日無不照，盲者不見。不念佛人，亦復如是。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、其光下，總辨難思。靈芝疏云：「其光相好，兼上身項（項即圓光）二光。化佛，即圓光所現。言不能盡，憶想方見。心眼，即意思也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、觀成境界
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見此事者，即見十方一切諸佛。以見諸佛故，名念佛三昧。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明觀一佛即見諸佛。靈芝疏云：「見多佛者，法身體同。念佛三昧，從此得名。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作是觀者，名觀一切佛身。以觀佛身故，亦見佛心。佛心者，大慈悲是。以無緣慈攝諸眾生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明觀佛身即見佛心。靈芝疏云：「見佛心者，身為心相故。佛無一切心，唯有大慈悲。慈者，與樂，悲即拔苦。眾生無盡，佛大慈悲亦無有盡。智論云：慈有三種：一、眾生緣慈，無心攀緣一切眾生，而於眾生自然現益。二、法緣慈，無心觀法，而於諸法自然對治。三、無緣慈，無心觀理，而於平等第一義中，自然安住。後一舉理體，前二約事用。今舉無緣，義收三種。謂諸佛心，不住有無，不依三世；平等大慈，常照法界。以此攝生，生無不攝。不由緣起，故云無緣。即前所謂『念佛眾生攝取不捨』，是也。」直指疏云：「以觀下，次、觀佛心。先舉觀身，全悲心應現，故云觀身見心。親愛歡念曰慈，與樂德也。憐愍惻怛曰悲，拔苦德也。各有三相：一、生緣慈，緣一切眾生，如父母六親；二、法緣慈，緣一切諸法，皆從因緣生；三、無緣慈，不住法相及眾生相。悲三例知。佛心無形，依性德顯，故云大慈悲是。運同體慈，度諸眾生，而亦不取眾生相，亦不限劫數，故云無緣慈攝眾生。三昧經言：『諸佛心者，大慈悲是。慈悲所緣，緣苦眾生。若見眾生受苦惱時，如箭入心，欲拔其苦。』既諸佛以眾生為身心，則如來外身內心，眾生皆可隨順而觀矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三、舉益勸修分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明益
     <span lang="EN-US">
      二、勸修觀  三、示觀法  四、重舉益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、正明益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作此觀者，捨身他世，生諸佛前，得無生忍。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    捨身他世，生彼土已，即證無生；故知此觀若成，則上品上生明矣。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、勸修觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故智者，應當繫心諦觀無量壽佛。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    智者，即目修觀之人。依前觀法，即是諦觀。以修此觀，往生得忍，功深利大，故勸繫心。故般舟經：眾生問佛：何因緣故，得生此國？彌陀答言：以修念佛三昧，得生彼國也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、示觀法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      觀無量壽佛者，從一相好入。但觀眉間白毫，極令明了。見眉間白毫相者，八萬四千相好，自然當現。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    多相自具者，眉毫一相，總諸相故。若據經文，即觀五須彌量。故云「八萬四千相好，自然當現」。即知非丈六眉毫。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸四、重舉益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見無量壽佛者，即見十方無量諸佛。得見無量諸佛故，諸佛現前授記。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「多佛授記者，皆蒙印可，授記作佛。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬四、結示觀名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為遍觀一切色身相，名第九觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「一切之言，或總指所見諸佛，或別在彌陀諸相，二釋並通。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬五、簡觀邪正
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作是觀者，名為正觀。若他觀者，名為邪觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a14">
    </a>
    <span style="color:#333399">
     庚二、觀佛侍者分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、觀觀世音
     <span lang="EN-US">
      二、觀大勢至
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、觀觀世音（第十、觀音觀）分五
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、結前起後
     <span lang="EN-US">
      二、正示身相  三、結示觀名  四、舉益勸修  五、簡觀邪正
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、結前起後
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「見無量壽佛了了分明已，次亦應觀觀世音菩薩。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、正示身相
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此菩薩身長八十萬億那由他由旬。身紫金色。頂有肉髻。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、明身量。直指疏云：「量較佛身短少琲e沙者，例如東方淨光莊嚴界中，淨華宿王智佛，身長六百八十萬由旬；妙音菩薩，四萬二千由旬（見法華妙音品）。此土釋尊丈六，人身八尺。」釋論云：「此觀先說身量為八十萬億那由他由旬。按佛身為六十萬億那由他恆河沙由旬。約萬億言，八十較六十為多；約由旬言，無恆河沙字句，則減少甚遠。然此等處不必執著，但想像身量之高與佛相仿而略低耳。」身紫句，二、明身色。頂有句，三、明頂髻。箋註云：「肉髻，梵名烏瑟膩沙，佛之頂上有一肉團，其狀如髻，故名肉髻。為三十二相之一。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      項有圓光，面各百千由旬。其圓光中，有五百化佛，如釋迦牟尼。一一化佛，有五百化菩薩，無量諸天，以為侍者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、明項光。演義云：「光量四面，各百千（即十萬）由旬。中有化佛，佛有化菩薩，復有諸天為侍者，其數無量。」靈芝疏云：「如釋迦者，丈六身也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舉身光中，五道眾生一切色相，皆於中現。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五、身光。靈芝疏云：「五道眾生，合修羅故。菩薩垂形五道，救苦眾生，故於光中現其色相。」釋論云：「光中不僅化佛菩薩，且有五道，攝及惡趣；蓋此菩薩本願，被弘誓鎧，遊行各界，度苦眾生故。非如壽佛之建立淨土，專以攝受眾生為主要之事也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      頂上毗楞伽摩尼寶以為天冠。其天冠中，有一立化佛，高二十五由旬。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六、天冠。演義云：「釋迦毗楞伽，此云能勝。冠中有立佛，高二十五由旬。」靈芝疏云：「冠中化佛，以表帶果而行因故。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      觀世音菩薩，面如閻浮檀金色。眉間毫相，備七寶色，流出八萬四千種光明；一一光明，有無量無數百千化佛；一一化佛，無數化菩薩以為侍者。變現自在，滿十方世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七、觀面色。八、眉間下，毫相。毫備七寶色，色有八萬光，光有無數化佛，佛有無數化菩薩為侍者。變現自在，滿虛空中。（演義）
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    釋論云：「眉間毫相，作七寶色，異於白毫。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      臂如紅蓮華色。有八十億微妙光明，以為瓔珞。其瓔珞中，普現一切諸莊嚴事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九、臂相。色如紅蓮華。復有八十億妙光為瓔珞，瓔珞中現一切莊嚴。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      手掌作五百億雜蓮華色。手十指端，一一指端，有八萬四千畫，猶如印文。一一畫，有八萬四千色；一一色，有八萬四千光。其光柔軟，普照一切。以此寶手，接引眾生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十、手相。掌如雜華色。手十指端，各有八萬畫；畫有八萬色，色有八萬光；光照一切，接引眾生。（演義）
    <span>
    </span>
    釋論云：「周身各部，色不盡同。如面閻浮檀金色，身紫金色，臂蓮紅色，手五百億雜蓮華色；而寶手特色尤多，表直接援引之德。此應注意。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舉足時，足下有千輻輪相，自然化成五百億光明臺。下足時，有金剛摩尼華布散一切，莫不彌滿。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十一、足相。若不舉，似不能觀，故須舉足時觀千輻輪也。（靈芝疏：「輪有千輻，號千輻輪。」）輪相化光臺。下足有金剛寶華，彌布一切。通身相好，大概若斯而已。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其餘身相，眾好具足，如佛無異。唯頂上肉髻，及無見頂相，不及世尊。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明餘相同佛，唯肉髻不同。妙宗鈔云：「肉髻是相，無見頂是好。此之相好，表於極果；今作因人，故不及佛。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三、結示觀名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為觀觀世音菩薩真實色身相，名第十觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏：「真實色身，即應身也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬四、舉益勸修
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：「若欲觀觀世音菩薩者，當作是觀。作是觀者，不遇諸禍，淨除業障。除無數劫生死之罪。如此菩薩，但聞其名，獲無量福，何況諦觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、約修觀滅罪勸。靈芝疏云：「當作是者，即上諸相，不可異故。不遇諸禍，除現難也。除無數劫罪，破往業也。」次、約稱名獲福勸。演義云：「稱名散善，尚得無量福，況修觀定善，故能除無數劫生死重罪矣。」聞名獲福，如普門品廣說。
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若有欲觀觀世音菩薩者，先觀頂上肉髻，次觀天冠；其餘眾相，亦次第觀之。悉令明了，如觀掌中。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、示觀次第。靈芝疏：「從上至下，以為次第。」演義：「謂從頂項循次觀下，直至於足下輪相，悉令明明了了，如於掌中，自見掌文然也。鈔云：身相既多，先觀何相？今示：先觀肉髻，次觀天冠。以此二種，能別表示觀音德相。何者？肉髻降佛，表現行因；冠有化佛，表昔成果。別相若顯，其餘通相則易可明。行者觀於冠、髻、毫、面、身色、光明，一一須用心作心是而為能觀。說在像前，用在此處。既云作佛是佛，豈不能作觀音是觀音耶？作髻、作冠，是髻、是冠，皆可為例。不獨以佛例觀菩薩，亦須例於普、雜、三輩。豈唯以前例後，亦合以後例前。以令行人，始末經文，俱可修觀故。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬五、簡觀邪正
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作是觀者，名為正觀。若他觀者，名為邪觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a15">
    </a>
    <span style="color:#333399">
     辛二、觀大勢至（第十一、勢至觀）分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明觀境
     <span lang="EN-US">
      二、結示觀名  三、顯觀利益  四、雙結二觀
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、正明觀境分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、觀身相
     <span lang="EN-US">
      二、觀行相  三、觀坐相
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、觀身相
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      次觀大勢至菩薩：此菩薩，身量大小，亦如觀世音。圓光面各百二十五由旬，照二百五十由旬。舉身光明，照十方國，作紫金色。有緣眾生，皆悉得見。但見此菩薩一毛孔光，即見十方無量諸佛淨妙光明。是故號此菩薩名無邊光。以智慧光，普照一切，令離三塗，得無上力，是故號此菩薩名大勢至。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    首句，總標。此下，別示。一、明身量。靈芝疏云：「如觀音者，亦八十萬億那由他也。」
    <span>
    </span>
    二、圓光。  三、身光，有三：一、光色。二、光用，謂有緣得見。靈芝疏云：「修此觀者，即有緣人。」三、立名所以，有二：一、從光立名，二、從威勢立名。靈芝疏云：「以光照眾生，拔苦與樂，從威勢為名。無上力者，即十力也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「此菩薩身相多分與觀世音等無有異。茲略釋別相，其同分則不重述。按觀音之圓光百千由旬—百千，按華語為不定之多數，按西語云百千者，則是十萬。—，何勢至之光僅百二十五由旬？此非光有勝劣，乃其相及用之不同耳。夫毛孔微矣、細矣，然見此菩薩一毛孔光，即見十方無量諸佛淨妙光明，不關圓光相之大小。且能令有緣眾生皆悉得見，則其用妙矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此菩薩天冠，有五百寶華。一一寶華，有五百寶臺。一一臺中，十方諸佛淨妙國土廣長之相，皆於中現。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四、天冠，直指疏云：「華，蓮華也。」餘如文可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      頂上肉髻，如缽頭摩華。於肉髻上，有一寶瓶，盛諸光明，普現佛事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五、肉髻。初、明髻色。缽頭摩，此云赤蓮華。次、瓶光變現。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      餘諸身相，如觀世音等無有異。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六、指餘相與觀音同。謂面臂手等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、觀行相
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此菩薩行時，十方世界，一切震動。當地動處，有五百億寶華。一一寶華，莊嚴高顯，如極樂世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    謂菩薩行時，十方地動；動處即有寶華出現。華之高大，如極樂等。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、觀坐相
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此菩薩坐時，七寶國土，一時動搖。從下方金光佛剎，乃至上方光明王佛剎，於其中間，無量塵數分身無量壽佛，分身觀世音、大勢至，皆悉雲集極樂國土，畟塞空中，坐蓮華座，演說妙法，度苦眾生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩坐時，地亦震動。行時橫遍動，坐時豎徹動，文互顯也。從下至上，中間有塵數分身三聖，雲集彌滿空中，說法度生。（演義） 
    箋註云：「雲集，喻集合之盛。又，如雲之聚來無心。畟，音測。畟塞，直指疏曰：遍滿也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何為此菩薩行坐時，橫震十方，豎搖上下耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：此菩薩威力殊勝故名大勢，以剛表德，而觀音則以柔表德。故經云：「其光柔軟」。歐人著作，亦持此論。是否適當，究俟來哲。予未敢作定論也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：此菩薩於極樂國土，坐蓮華座，演說妙法，度苦眾生；豈極樂國亦有苦耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：說法非僅限於本國；諸佛不動道場，威被十方世界。如極樂國中天人皆俱天耳，聞百千億那由他諸佛所說（見四十八願）。此菩薩為苦眾生說法，俾諸天或其他苦世界之有緣眾生皆得聞之。猶如極樂國中之天人，得聞他方諸佛說法也。否則生極樂者，則是已度之眾生，更有何苦可稱，何處可渡耶？（以上二問答錄自釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、結示觀名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      作此觀者，名為觀見大勢至菩薩。是為觀大勢至色身相，名第十一觀。（此依流布本，大正藏經文為「是為觀大勢至色身相，觀此菩薩者，名第十一觀，除無數劫阿僧祇生死之罪。」）
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：「三聖皆云色相身者，顯非法身；以法身無有彼此色相迭相見故。報化色相，皆從法身之所現。故起信云：『諸佛法身，唯是第一義諦，無有世諦境界』。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三、顯觀利益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      觀此菩薩者，除無數劫阿僧祇生死之罪。作是觀者，不處胞胎，常遊諸佛淨妙國土。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    益亦有二：謂滅罪，生西。靈芝疏云：「不處胞胎等者，脫娑婆苦，生佛淨土，寶蓮孕質，永絕胞胎。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：何故世人多供養觀音，而不供勢至？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：前已說明，觀音之行，多饒益世間法故。若思出世間而厭畏胎生者，應兼觀勢至。因觀此菩薩，不處胞胎故。（釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬四、雙結二觀
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此觀成已，名為具足觀觀世音、大勢至。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此總結觀音勢至二觀也。言具足者，靈芝疏云：「總攝身相，故云具足。」直指疏云：「謂上二觀成時，則於二大士身，名為具足觀色身也。」妙宗鈔云：「具足觀者，以二菩薩，唯有化佛、寶瓶，二種有異，餘相皆同。同異分明，名具足見。」今謂：壽佛左右侍者，若唯觀一，則不具足。今二俱觀，故云具足。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a16">
    </a>
    <span style="color:#333399">
     庚三、總觀三聖分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、普觀想
     <span lang="EN-US">
      二、雜想觀
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛初、普觀想（第十二、普往生觀）分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、示觀法
     <span lang="EN-US">
      二、結名義  三、彰感應
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、示觀法
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見此事時，當起自心生於西方極樂世界，於蓮華中，結跏趺坐；作蓮華合想，作蓮華開想；蓮華開時，有五百色光來照身想；眼目開想，見佛菩薩滿虛空中，水鳥樹林，及與諸佛所出音聲，皆演妙法，與十二部經合。若出定之時（此依流布本），憶持不失。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙宗鈔云：「上來諸觀，先依、次正，先主、次徒，雖皆觀成，未為普總，又未想身生彼親見，故今令想身終生彼，一時普見。非獨所觀境界頓足，亦乃往生心想成就。可類前文依報之觀，初地樹池等別觀，至樓觀成，四事總見，名為總觀，然但能總依報四事。今想生彼，普見普聞依正諸相，故名普觀。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文中，初句，結前。次句，起後，亦即起心作觀生彼佛國。次、蓮中跏坐。次、想華開合。直指疏云：「合如托胎，開如出胎。」次、華開光照。次、見佛、聞法。靈芝疏云：「佛菩薩者，即三聖也。水鳥樹林，依報說法。及諸佛者，正報說法。仍須合教，以驗真妄。」 
    釋論云：「上來各種依報至三尊正報皆已說竟，行人依經作觀至此，即當作自身往生想，以結束之。以是心作佛是心是佛之前例，心作心生，生於西方極樂世界，於蓮華中結跏趺坐，閉目、心想：塵世一切皆空，己之屋宇、床座亦空，唯己身及一蓮華。端坐即定。華瓣重重漸合。入定片時，華瓣徐徐漸放，五百色光觸身，微感振奮，故開眼視。—但僅作開眼之想，不可真實開眼，因開眼則睹塵境而壞觀境故。閉目保全觀相，想見諸佛菩薩，滿虛空中，心聞水、鳥、樹林，及諸佛說法。一切音聲，皆以意構造，不用眼耳諸根。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、結名義
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見此事已，名見無量壽佛極樂世界。是為普觀想，名第十二觀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    普觀者，靈芝疏云：「雙結依正，故得普名。」直指疏云：「三聖正報，樂國依報，與自身往見，同時具想，故名普觀。」釋論云：「經中所述淨土色相，至此已訖，合前諸境，總結普觀。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三、彰感應
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      無量壽佛化身無數，與觀世音，及大勢至，常來至此行人之所。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直指疏云：「佛法界身入一切眾生心想中，是故心想佛成就時，三聖化身常來至此所也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a17">
    </a>
    <span style="color:#333399">
     辛二、雜想觀（第十三、難明佛菩薩觀）分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、總示
     <span lang="EN-US">
      二、別說  三、結名
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、總示
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「若欲至心生西方者，先當觀於一丈六像，在池水上。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「此於前列諸觀之外為別門，或為諸觀之先導。行人於前諸觀，卒難成就，佛為方便計，先設此觀，而後及其餘。「先」字，表次序之先後，非謂取此一觀而廢其餘諸觀也。」靈芝疏云：「順此方機，故觀丈六。不言坐立，應是立像。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、別說分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、立觀所以
     <span lang="EN-US">
      二、正明觀法
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、立觀所以
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如先所說：無量壽佛身量無邊，非是凡夫心力所及。然彼如來宿願力故，有憶想者，必得成就。但想佛像，得無量福；況復觀佛具足身相。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「先所說者，指前佛觀。凡夫心劣，雖不能觀；仗佛願力，有想必成。」釋論云：「前諸觀，雖非凡夫心力所及，佛恐行人執著此句，隨即以「然」字為轉語，許以必得成就。因彼佛之願力故。」但下，舉像況真。釋論云：「像謂丈六之觀。高六十萬億那由他琲e沙由旬為具足身相。」靈芝疏云：「想像獲福，況真可知。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、正明觀法分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、觀佛
     <span lang="EN-US">
      二、觀二菩薩
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、觀佛
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      阿彌陀佛神通如意，於十方國變現自在。或現大身滿虛空中，或現小身丈六、八尺。所現之形，皆真金色。圓光化佛，及寶蓮華，如上所說。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、明身量不定。靈芝疏云：「佛無大小，隨機有異。」次、指餘諸相。靈芝疏云：「金色、圓光，如前佛觀。寶蓮，即華座觀。」釋論云：「佛身大小本無定量，唯色皆真金，一切與前無異，以別邪正。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、觀二菩薩
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      觀世音菩薩，及大勢至，於一切處，身同眾生。但觀首相，知是觀世音，知是大勢至。此二菩薩，助阿彌陀佛，普化一切。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「二菩薩之身，於此觀中，與眾生同。以應一切眾生之方便故。」靈芝疏云：「但觀首相，可辨二聖。觀音冠有立佛，勢至髻有寶瓶。」直指疏云：「助化一切者：佛身既隨眾生心，菩薩亦應所知量故。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三、結名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是為雜想觀，名第十三觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「云何觀名雜想？以係劣應，望真身為雜而不純；以係方便之別門，望勝觀正受為雜。」靈芝疏云：「三聖不同，大小有異，故云雜想。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚四、觀佛徒眾分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「十四已下三種，觀彼徒眾。三輩九品，並所觀境，因明生相。人多惑之。今謂：文中所敘，並是已生彼國之人；當本修因感果之相，以為三種近觀之境。又云：『為令識位有上中下；即是大本三品也。』今謂：大本三品，皆標發菩提心，可對今經上三品耳。中下二品，則非所對。況復因行與今全別。尋經校之，方知不爾。今明：上三品，即彼菩薩眾也。中三品，即彼聲聞眾也。下三品，即彼人民眾也。三輩九品，攝盡彼方聖凡之眾。又復三輩各分高下，如後具明。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文分為三：初、觀菩薩眾，二、觀聲聞眾，三、觀人民眾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a18">
    </a>
    <span style="color:#333399">
     辛初、觀菩薩眾（第十四、上品生觀）分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明三品
     <span lang="EN-US">
      二、總結觀名
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、正明三品分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、上品上生
     <span lang="EN-US">
      二、上品中生  三、上品下生。
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「第十四上輩有五：一、發菩提心，大乘心也；二、解第一義，大乘解也；三、修行諸行，大乘行也；四、深信因果，大乘信也；五、迴向往生，大乘願也。如此五法，上三品中，出沒互見。上品上生具五，經明三心三行是也。上品中生有四，唯缺大行。經云：『善解義趣』，是也。上品下生有三，缺於解行。經云：『但發無上道心』，是也。若無第一，不為上品；若無四五，即不往生。故上三品，即攝補處、不退、初心、諸大菩薩也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、上品上生分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、標
     <span lang="EN-US">
      二、釋  三、結
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、標
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「上品上生者：
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、釋分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、修勝因
     <span lang="EN-US">
      二、感勝緣  三、明往生  四、生後益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑初、修勝因
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若有眾生願生彼國者，發三種心，即便往生。何等為三？一者、至誠心，二者、深心，三者、迴向發願心。具三心者，必生彼國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、發三心。靈芝疏云：「發三心者，菩提心也。亦名無上道心。一、至誠者，求佛菩提，決定堅固，至佛不移也。」箋註云：「至誠心，願往生真實之心也。」約論云：「何名至誠？至者，不留餘地；誠者，唯此一心。行者創聞是心作佛是心是佛之指，發儋何心，直趣無上菩提，不復希求有餘涅槃、人天果報；第念不依佛力，行願難圓，是故決定求生淨土，一意精修，無有間斷，是謂至誠。」靈芝疏云：「二、深心者，於大乘法，聞思修習，至佛不已也。釋論（智度論）云：智度大海，唯佛窮底，故云深也。」淨影疏云：「求心殷重，故曰深心。」天台疏云：「深者，佛果深高，以心往求，故曰深心。」約論云：「何名深心？經云：『深心信解常清淨』。諸佛甚深法藏，非思量分別之所能解；然亦不離眾生妄想心中，故曰：一切眾生，具有如來智慧。如來智慧非他，眾生妄想是；眾生妄想非他，如來智慧是。但以深心照了，知如來眾生無二無分別，則不於心外見佛。所見之佛，不離自心故。知如來眾生無二無分別，則不於心外求生淨土；了所生淨土，具足自心故。乃至即見無見，即生無生，清淨本來，離諸覺觀故。如是信解，是謂深心。」靈芝疏云：「三、迴向發願：所修功德，普施眾生，至佛無盡。」箋註云：「迴向發願心，迴向所修之功德，而願求往生淨土之心也。」約論云：「何名迴向發願心？如阿彌陀佛為佛道故，發廣大心；我亦如是為佛道故，發廣大心。如阿彌陀佛為眾生故，取妙淨土；我亦如是為眾生故，取妙淨土。有一眾生未得度者，是則我土不淨，我佛不成。我、佛、眾生，即一即三，非三非一，究竟不可得故。是名迴向發願心。」 
    靈芝疏云：「若對三聚：初即攝律儀，無惡不斷，故必至誠。二即攝善法，無善不修，故必漸深。三攝眾生，無生不度，故必迴施。若對三佛：初是斷德，法身佛也；二即智德，報身佛也；三即恩德，應身佛也。果有三佛，因必三心，不可缺一。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復有三種眾生，當得往生。何等為三？一者、慈心不殺，具諸戒行；二者、讀誦大乘方等經典；三者、修行六念，迴向發願，願生彼國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、修三行。靈芝疏云：「發上三心，必修三行。然有徑修三行，義具三心，故云復有三種眾生等。」約論云：「三種眾生者：言齊修三種行業之眾生，非謂各修一種也。蓋信願相資，解行相發。一有所虧，不能入道。」靈芝疏云：「一、不殺是諸戒之首，故別標之。具諸戒行：此上品中，須納大乘菩薩戒。依善戒經，先受五、十、具，後受菩薩戒，故云諸戒。此即對上至誠心也。二、讀誦經典，不唯讀誦，必須學解，發生智慧。此即對深心也。三、迴向發願，對上可知。仍加六念，即念三寶，及戒、施、天。名大乘六念也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      具此功德，一日乃至七日，即得往生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三、示修期。直指疏云：「功德，指上心行二種，再加專心念佛一七，當命終時，即得往生也。」靈芝疏云：「少至一日，多至七日。舉少況多，欲彰功勝。則知菩薩大行，一念能行，猶為佛種；況一日七日，寧不往耶？」約論云：「具此功德者，就長時而論。一日乃至七日，據小本持名，大集繫念，俱有此文。經特約言之，務在一心不亂。剋期取效，斯為精進勇猛。」釋論：「問：云何一日至七日即得往生，豈踰此期便不可修耶？答：斯非限定。須盡形壽行之。然諸行雖經長時修習，或違、或闕，未臻圓滿；至身殞之前一日或七日始得成就者，或聞道較晚，一日至七日後即身死者，皆得預於上品。如儒家云：『朝聞道，夕死可矣』。此則不僅須「聞」，而且須「思」須「修」，更較究竟。其聞法晚者，自非勇猛加行不為功。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑二、感勝緣
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      生彼國時，此人精進勇猛故，阿彌陀如來，與觀世音、大勢至，無數化佛，百千比丘聲聞大眾，無量諸天，七寶宮殿，觀世音菩薩執金剛臺，與大勢至菩薩至行者前，阿彌陀佛放大光明，照行者身，與諸菩薩，授手迎接。觀世音、大勢至，與無數菩薩，讚歎行者，勸進其心。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    首句，明往生時。言此行人，臨命終時，或吉祥而臥，或坐化立亡，當爾之時也。此人下，明上品緣。言以此行人，生前或修三心，或兼餘行，精進勇猛，始終不懈，是以臨終，三聖聖眾，依正偕來，授手迎接，讚歎勸進，以慰其心。（演義）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「精進勇猛，即能感也。精進，不懈。勇猛，不退。阿彌下，彰聖應。佛與大眾，共集其前。七寶宮殿，即佛居處。金剛臺，即蓮華座。下云『此紫金臺，如大寶華』是也。但此金剛，與下為異。二聖共執，付與乘之。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：臺座來迎，可矣。宮殿云何亦能移至？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    答：依正二報，同時俱生。如瑜伽論云：「彼諸天生與宮殿俱生俱歿」。非如娑婆有求不得苦。雖得，有先壞苦。（釋論）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑三、明往生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      行者見已，歡喜踊躍，自見其身乘金剛臺，隨從佛後，如彈指頃，往生彼國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至爾時也，既見若斯勝境，生大歡喜。自見己身，乘金剛臺，當此土捨報之時，正彼國往生時也。不前不後，故云如彈指頃。（演義）靈芝疏云：「形留神往，有如蟬蛻。十萬億土，剎那即至。彼佛威神，眾生業力，易軀換報，如反掌耳。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑四、生後益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      生彼國已，見佛色身眾相具足；見諸菩薩色相具足。光明、寶林，演說妙法。聞已，即悟無生法忍。經須臾間，歷事諸佛，遍十方界。於諸佛前，次第受記，還至本國，得無量百千陀羅尼門。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    既生彼國，三聖身相，如前觀所云具足相好，一一親見。又聞光明、寶林，演說妙法。聞已，得忍。經少頃時，即能遊歷十方，承事諸佛，並承諸佛次第授記。得授記後，便還本國，得百千陀羅尼門。登別地圓住位也。（演義）
    <span>
    </span>
    約論云：「由戒行具足故，所見佛菩薩色相具足；由信樂大乘故，聞說妙法，即得無生法忍。經授記已，即得百千陀羅尼門。」靈芝疏：「陀羅尼，此翻總持。一、能持善，二、能遮惡。即於無量法門無不通達。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子三、結
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是名上品上生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、上品中生分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、標
     <span lang="EN-US">
      二、釋  三、結
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、標
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      上品中生者：
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、釋分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、明修因
     <span lang="EN-US">
      二、感勝緣  三、得往生  四、生後益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑初、明修因
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      不必受持讀誦方等經典；善解義趣，於第一義心不驚動。深信因果，不謗大乘。以此功德，迴向願求生極樂國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙宗鈔云：「言不必者，是義持人，不樂讀誦。但於經中，取一句一偈，深窮旨趣。於絕言思深廣之理，心不驚動。又復其心安住中道，不為二邊之所驚動。了達因果皆是實相，名為深信。雖不遍習，或聞大教，赴機異說，知顯一理，不生疑謗。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「上句，示缺行也。善下，彰有解也。第一義者，了達諸法畢竟空寂；由從緣起，無自性故。出過諸法，故云第一。心不驚者，不狐疑也。信因果者，諸法雖空，善惡因果無毫差也。如此信解，方契大乘，豈有謗耶？迴此功德，向彼莊嚴，故云迴向。若無願求，縱有信解，不出輪迴。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑二、感勝緣
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      行此行者，命欲終時，阿彌陀佛，與觀世音、大勢至，無量大眾，眷屬圍繞，持紫金臺，至行者前，讚言：『法子！汝行大乘，解第一義，是故我今來迎接汝！』與千化佛，一時授手。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏：「紫金臺，亦即蓮華。從法化生，故名法子。」演義云：「此緣與上位有不同處，大遜於前也。前則三聖偕無量化佛、比丘、諸天，并宮殿來迎；今偕千化佛。前金剛臺，今紫金臺。前則佛光照觸，今但語言讚歎。授手，即迎接也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑三、得往生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      行者自見坐紫金臺，合掌叉手，讚歎諸佛。如一念頃，即生彼國七寶池中。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑四、生後益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      此紫金臺，如大寶華，經宿則開。行者身作紫磨金色。足下亦有七寶蓮華。佛及菩薩，俱時放光，照行者身。目即開明。因前宿習，普聞眾聲，純說甚深第一義諦。即下金臺，禮佛、合掌，讚歎世尊。經於七日，應時即於阿耨多羅三藐三菩提，得不退轉。應時即能飛行，遍至十方，歷事諸佛。於諸佛所，修諸三昧。經一小劫，得無生忍。現前受記。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前生彼國，隨時見佛，並不經時；今則華經一宿乃開。前則經須臾間，歷事諸佛；今須七日。前則諸佛隨時授記；今須經一小劫，得忍、受記。值緣既不同，後益亦異也。（演義）靈芝疏云：「一小劫者，亦據此土一增減為言。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子三、結
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是名上品中生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、上品下生分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、標
     <span lang="EN-US">
      二、釋  三、結
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子初、標
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      上品下生者：
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子二、釋分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、明修因
     <span lang="EN-US">
      二、明感緣  三、明往生  四、生後益
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑初、明修因
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      亦信因果，不謗大乘，但發無上道心。以此功德，迴向願求生極樂國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙宗鈔云：「信因果等二句，同上中，故云亦。彼解第一義諦為別行。此但發無上道心為別行。」直指疏云：「對前上中，缺於持經解義二種。功德：發心念佛，持戒行施等。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑二、明感緣
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      行者命欲終時，阿彌陀佛，及觀世音、大勢至，與諸菩薩，持金蓮華，化作五百佛，來迎此人。五百化佛，一時授手。讚言：『法子！汝今清淨，發無上道心，我來迎汝！』
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「金蓮華，亦即臺座。讚言清淨者，既發大心，必離諸惡故。」演義云：「此緣亦遜向者也。向有千佛，今則五百矣。餘可不談。總之，品愈低，緣愈淡。此必然之勢也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑三、明往生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見此事時，即自見身坐金蓮華。坐已，華合。隨世尊後，即得往生七寶池中。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「不言時限，同前一念。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丑四、生後益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      一日一夜，蓮華乃開。七日之中，乃得見佛。雖見佛身，於眾相好，心不明了。於三七日後，乃了了見。聞眾音聲，皆演妙法。遊歷十方，供臺諸佛。於諸佛前，聞甚深法。經三小劫，得百法明門，住歡喜地。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文二：初、花開見佛。上則到時即見，中則經宿乃見，此則七日中見，至三七後見之究竟者，蓋心願雖發，未能稱真修八萬行，轉塵勞成相好故。聞眾下，二、聞法得果。供佛聞法者，生前不能廣修福慧，故於極樂遊後，歷事諸佛，滿足二嚴也。（直指疏）箋註云：「百法明門者，菩薩於初地所得之智慧門也。明者，慧也。門者，入也。又差別也。慧能通入百法之真性，故云明門。」直指疏：「百法明門者，大乘家五位百法也。名數如百法論。總顯三界所有，唯識所現。歡喜，初地名。初得超凡夫地，入菩薩位；離世間趣，入出世道。如來種中，決定當得。成多欣慶，故名歡喜。華嚴明初地菩薩於一念頃，得百三昧，見百如來，百神力，動百界，照教百劫眾生，住壽百劫，知前後際各百劫事，入百法門，現百身，示百菩薩。住此地位，安有不歡喜耶？」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     子三、結
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是名上品下生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、總結觀名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是名上輩生想，名第十四觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a19">
    </a>
    <span style="color:#333399">
     辛二、觀聲聞眾（第十五、中品生觀）分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明三品
     <span lang="EN-US">
      二、總結觀名
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「第十五、中輩三品，此攝四果聲聞眾。經云：『彼佛有無量無邊聲聞弟子，皆阿羅漢』等。問：彼國純一大乘清淨良伴，何有小乘聲聞耶？答：此土聲聞，則有二種：一者、定性，謂沉空滯寂，取滅度者。往生論云：『二乘種不生』，即此類也。二、不定性，謂中間迴心，已經開顯，知常獲記。雖是聲聞，不住小果。法華真阿羅漢，涅槃出家菩薩。淨土聲聞，即同此類。已聞大教，發菩提心，但先學小乘，聞說苦空無常無我，發其本習，先證小果，終歸大乘。此三品中：上生常持五八十具四種戒行；中生亦持四戒，但一日一夜；下生孝養仁慈。上二專持佛戒，並有迴向願求。下一止依世教，故但臨終遇善。三階行別，故分高下。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、正明三品分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、中品上生
     <span lang="EN-US">
      二、中品中生  三、中品下生
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、中品上生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「中品上生者：若有眾生，受持五戒，持八戒齋，修行諸戒，不造五逆，無眾過患。以此善根，迴向願求生於西方極樂世界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、明修因。靈芝疏云：「五、八，在家二眾戒。諸戒，即包十具，出家五眾戒。五戒者：一、不殺，二、不盜，三、不邪婬，四、不妄語，五、不飲酒。八戒加三：六、不著華鬘瓔珞，香油塗身；七、不坐高床，及不歌舞倡伎；八、不過中食。婬斷邪正，名加淨行。齊一其心，故名八齋。禁閉諸根，亦名八關。廣如律中。然此四戒，或道俗各持，或出家兼具。既持淨戒，必離眾過。五逆，過中之大，故特標之。以下，示願求。善根為因，生彼是果。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      臨命終時，阿彌陀佛，與諸比丘眷屬圍繞，放金色光，至其人所，演說苦空無常無我，讚歎出家得離眾苦。行者見已，心大歡喜。自見己身坐蓮華臺。長跪合掌，為佛作禮。未舉頭頃，即得往生極樂世界。蓮華尋開。當華敷時，聞眾音聲，讚歎四諦。應時即得阿羅漢道。三明六通，具八解脫。是名中品上生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、明感果。演義云：「上三皆言佛與菩薩，今言佛與比丘者，化同行眾，引同類人。以其初習小行故也。故所演說者，亦四念處法耳。」靈芝疏云：「讚歎出家，即明此品多收道眾。離苦者，近離塵緣，遠清煩惑。」行下，明往生。靈芝疏云：「坐蓮禮佛，識神即脫。」蓮開下，生後益。靈芝疏云：「（蓮華開時），合有見佛，文略不明。」演義云：「此品華開見佛，較上中、上下二品尤速。上中經宿，上下一日一夜乃開。今則尋開，一宿亦不經也。但所見佛相不同耳。」靈芝疏云：「讚四諦者，順所習故。苦集二諦，世間因果，是所斷。滅道二諦，出世因果，是所證。四法皆實，故並名諦。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    應時下，明得道。靈芝疏云：「阿即翻無，羅漢為生。結惑已盡，不受後有，故言無生。亦云應供、殺賊。如別所明。三明者：過去宿命明，現在漏盡明，未來天眼明。三皆洞徹，獨得稱明。六通：一天眼，二天耳，三他心，四宿命，五如意，六漏盡。六皆無壅，故總名通。八解脫，亦名八背捨。一、內有色相外觀色—不壞內身骨人，而觀外色不淨。此位在初禪。二、內無色相外觀色—壞滅內骨人，觀外不淨。得入二禪。三、緣淨背捨身作證—除外不淨，定心清潔，名緣淨。以無著心，受三禪樂，名身證。四、虛空處背捨—滅四禪色，心緣無邊空而入定；知無常苦空，心厭背故。五、識處背捨—捨空緣識入定，知無常，生厭背。六、無所有處背捨—捨識緣無所有入定；知無常，生厭背。七、非有想非無想背捨—捨無所有，緣非非想入定。知無常，生厭背。八、滅受想背捨—背滅受，捨諸心心數法，入定休息，名背捨。餘如法界次第。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、中品中生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      中品中生者：若有眾生，若一日一夜持八戒齋，若一日一夜持沙彌戒，若一日一夜持具足戒，威儀無缺。以此功德，迴向願求生極樂國。戒香熏修。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、修因。靈芝疏云：「文略五戒，前略十具。前後互見，必具四戒。沙彌戒，即十戒。前八戒中，分七為二，加不捉金銀錢寶。具足戒，即大僧大尼所受戒。七支具發，遍該生境，故云具足。持戒淨業，以求淨報。持戒成德，名稱遠聞，故喻如香。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如此行者，命欲終時，見阿彌陀佛，與諸眷屬，放金色光，持七寶蓮華，至行者前；行者自聞空中有聲，讚言：『善男子！如汝善人，隨順三世諸佛教故，我來迎汝！』行者自見坐蓮華上。蓮華即合，生於西方極樂世界。在寶池中，經於七日，蓮華乃敷。華既敷已，開目合掌，讚歎世尊。聞法歡喜，得須陀洹。經半劫已，成阿羅漢。是名中品中生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、感果。初、感緣。三世諸佛，並勸持戒，斷惡修善。故今持戒，即是隨順。次、往生。華合即生，亦一念頃。三、生後益。初、見佛。文敘讚歎，理合先見。次、聞法。亦即四諦苦空無常等。下品同然。三、證果。須陀洹，此翻逆流。謂逆生死流。即初果也。（靈芝疏）
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、中品下生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      中品下生者：若有善男子、善女人，孝養父母，行世仁慈。此人命欲終時，遇善知識，為其廣說阿彌陀佛國土樂事；亦說法藏比丘四十八願。聞此事已，尋即命終。譬如壯士屈伸臂頃，即生西方極樂世界。經七日已，遇觀世音及大勢至，聞法歡喜，得須陀洹。過一小劫，成阿羅漢。是名中品下生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、修因。執勞侍奉，順色承志，故名孝養父母。儒教以為百行之本。推愛及物，博施濟眾，故云行世仁慈。儒宗以為君子之德。由生前積善，故臨終遇緣。此人下，二、遇緣。以善化人，眾所知識。知其道德，識其儀貌。法華妙莊嚴王品云：「善知識者，是大因緣」。即指妻兒為善知識。故知但能開導，不局僧俗。國土樂事，如上依報，及大小彌陀經所說。法藏比丘者，彌陀因名。昔為國王，遇世自在王佛，棄國出家，即於佛前發四十八願。具如大本。三、聞此下，得生。此中合有臨終持華接引等事，文略不敘。壯士屈伸臂頃，亦即少時。前後語變。（靈芝疏）演義云：「聞下二句，正明臨終發心猛利，所以尋即命終也。當此土命終之際，正彼國往生之時。譬如二句，顯往之速。此歿彼生，不經中陰，故如壯士屈伸臂頃也。不言蓮華者，可例知故。彼下三品俱有蓮華，豈此品無蓮？決無是處。四、經七下，明後益。前品經於七日，蓮華乃敷；今云經七日已，較前稍遲時間。斷不至於二七華開也。前云讚歎世尊，聞法歡喜，是聞佛說法；今遇二大士說法。前經半劫已，今過一小劫。可見前之半劫，亦是小劫。以今遜前，理合如是。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、總結觀名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是名中輩生想，名第十五觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a20">
    </a>
    <span style="color:#333399">
     辛三、觀人民眾（第十六、下品生觀）分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、正明三品
     <span lang="EN-US">
      二、總結觀名
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬初、正明三品分三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、下品上生
     <span lang="EN-US">
      二、下品中生  三、下品下生
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「下輩三品，並無修因，皆是平生作惡，臨終遇善。準十疑論，若無宿善，今亦不遇。故此三品，不無遠因。上生但泛爾作過，不知慚愧。中生所敘，多是出家五眾，希貪名利，毀破戒律。下生即造十惡五逆，諸極重罪。罪有輕重，故分三等。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸初、下品上生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「下品上生者：或有眾生，作眾惡業。雖不誹謗方等經典，如此愚人，多造惡法，無有慚愧。命欲終時，遇善知識，為說大乘十二部經首題名字。以聞如是諸經名故，除卻千劫極重惡業。智者復教合掌叉手，稱南無阿彌陀佛；稱佛名故，除五十億劫生死之罪。爾時彼佛，即遣化佛，化觀世音，化大勢至，至行者前。讚言：『善男子！以汝稱佛名故，諸罪消滅，我來迎汝！』作是語已，行者即見化佛光明，遍滿其室。見已、歡喜，即便命終。乘寶蓮華，隨化佛後，生寶池中。經七七日，蓮華乃敷。當華敷時，大悲觀世音菩薩，及大勢至菩薩，放大光明，住其人前，為說甚深十二部經。聞已、信解，發無上道心。經十小劫，具百法明門，得入初地。是名下品上生者。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「此品上生之輩，乃凡外犯較輕之罪，臨命終時，始遇機緣，為說大乘十二部經名。此事殊不易易。以佛化最勝之中國，佛徒雖多，然於十二分教之悉能知其名義者，亦不多覯。況此惡人臨終倉卒遇之，苟非夙世善根恰於此際成熟，何能得此巧遇？縱有人能為詳說，彼痛苦昏迷，恐難諦聽。故云此事殊不易也。聞經名除千劫重罪已屬幸事，唯較稱佛名除五百萬劫生死之罪，則相差猶遠。況稱佛名簡便易行，心得專注。若聞經名，既非所解，則扞格不入，故功用較遜。為說經名雖得其人，可遇而不可求。教稱佛名，則人人優為之。外道之傳教者，有於罪囚將受死刑時，為說歸依，其計甚善，佛徒亦宜取法也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸二、下品中生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「下品中生者：或有眾生，毀犯五戒、八戒，及具足戒；如此愚人，偷僧祇物，盜現前僧物；不淨說法，無有慚愧。以諸惡業而自莊嚴。如此罪人，以惡業故，應墮地獄。命欲終時，地獄眾火，一時俱至。遇善知識，以大慈悲，即為讚說阿彌陀佛十力威德，廣讚彼佛光明、神力，亦讚戒、定、慧、解脫、解脫知見。此人聞已，除八十億劫生死之罪。地獄猛火，化為清涼風，吹諸天華。華上皆有化佛菩薩，迎接此人。如一念頃，即得往生七寶池中蓮華之內。經於六劫，蓮華乃敷。觀世音、大勢至，以梵音聲，安慰彼人，為說大乘甚深經典。聞此法已，應時即發無上道心。是名下品中生者。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    演義云：「此品行人，有道俗二類：俗人或毀五戒八戒，比丘或犯具足大戒（靈芝疏云：「文略沙彌戒」）。如此二類，皆是不智愚人。」靈芝疏云：「僧物最重，故特標之。僧祇，此翻大眾。即常住物。有二：一、常住常住，即寺宇穀米等。（妙宗鈔云：「一、常住常住，謂眾僧廚庫，寺舍眾具，華果樹木，田園僕畜等。以體通十方，不可分用故。」）二、十方常住，即供僧食飲等。（妙宗鈔云：「二、十方常住，如僧家供僧常食。體通十方，唯局本處。」）現前僧物亦二：一、現前現前，謂據數即分者。（如今諸俗，以供養當處僧眾，衣藥房具等。—見戒本講錄）二、十方現前，謂作相普施者。（如僧得施，及亡五眾物。）四種僧物，盜皆結犯。經云：『五逆四重，我亦能救；盜僧物者，我所不救。』斯極誡也！言不淨說法者，假托佛法，希求利養。無慚愧者，公然造作，內無羞恥。惡跡盈滿，故云莊嚴。應墮地獄者，應猶合也。地獄眾火，即鑊湯鑪炭鎔鈿鐵丸等。遇知識中，說佛功德有三：一、十力，二、光明，三、五分法身。聞法滅罪，感聖來迎；以聞佛德，一念信受，轉惡為善，火化清風。境隨心變，其速若此！」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「下品中生者，乃佛徒既造惡業，又加毀戒之罪，況盜常住公共之物，及僧伽私人之物，是侵損僧寶。不淨說法，是淆亂法寶。幸有宿世善根，臨命終時，廣聞佛法，得除八十億劫生死之罪。唯其罪性較重，須閉蓮華中六劫。經中未說明劫之大小，按一小劫為一六、八○○、○○○年，中劫為三三六、○○○、○○○年，大劫為一、三四四、○○○、○○○年。是小劫為一千六百萬年，何況中劫大劫。此非佛菩薩所處罰，乃罪人自業為障。世人須知：重罪必不可造，淨土亦不離因果之律。佛菩薩所能救者，乃令不墮惡趣。長期育於華苞之中，此是不幸中之大幸。華胎與地獄之分：一、華胎無苦而地獄極苦，二、華開有期而阿鼻地獄出離無期。苟非下愚，應知所取捨矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     癸三、下品下生
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難及韋提希：「下品下生者：
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「標中，上中兩輩，止於上品標佛告等；獨下三品一一標者，以作惡往生，反常駭眾，易惑難信，故頻標示，意令聽受。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      或有眾生，作不善業；五逆、十惡，具諸不善。如此愚人，以惡業故，應墮惡道，經歷多劫，受苦無窮。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋中，初、生時造惡。五逆者：殺父，殺母，殺阿羅漢，破和合僧，出佛身血。違負恩德，故名五逆。生報即墮阿鼻，名五無間業。十惡者：即身三、口四、意三。一切惡業，皆十攝之。既作極重，餘無不為，故云具諸不善。問：大本云：「下至十念，不生我國，不取正覺，唯除五逆，誹謗正法。」今經五逆亦得生者？今解：若據彌陀願力，豈遮造逆之徒？方便赴機，言乖趣合。彼則顯樂邦殊妙，欲進於善人；此明淨業功深，不遺於極惡。但使持名迴願，無不滅罪往生。故觀佛三昧經云：「四部弟子謗方等經，作五逆罪，犯四重禁等；如是等人，若能至心一日一夜繫念觀佛一相好者，諸惡罪障皆悉消滅。」引彼證此，罪滅何疑。如下，示來報。隨犯一逆，阿鼻一劫；何況多犯，故經多劫。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「下品下生為極惡之輩，所造為五無間業，亦世所共知。然有為世人所忽略而易犯者：為誘汙僧尼，或不自作而教他作，如戲院演劇，及下流文人著作小說彈詞，以為綺豔韻事；玷辱佛門，壞他梵行，亦屬無間地獄之業。愚者幸勿自貽伊戚。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如此愚人，臨命終時，遇善知識，種種安慰，為說妙法，教令念佛。彼人苦逼，不遑念佛，善友告言：『汝若不能念彼佛者，應稱無量壽佛。』如是至心，令聲不絕，具足十念，稱「南無阿彌陀佛」。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、臨終遇緣，二：初、知識開導。說妙法者，讚淨土也。令念佛者，作觀想也。（直指疏云：「苦逼，地獄惡相現也。」）遑，暇也。心觀為念，口誦為稱。（直指疏云：「純一無間曰至心，相續成片故不絕。」）十念，謂十聲也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「世人每以稱名為念佛，然、經云：『彼人苦逼，不遑念佛。善友告言：汝若不能念彼佛者，應稱無量壽佛。』據此，則念佛與稱名判然不同。吾人未至臨終苦逼之時，除不廢口誦外，應兼念佛，即以心緣之繫念作觀。彼以口誦為專修，餘為雜修，蹈執指為月之誤！」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      稱佛名故，於念念中，除八十億劫生死之罪。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明念佛滅罪。直指疏：「問：云何十念便能滅八十億劫罪耶？答：具三力故。一、本有佛性力，如火、如舟船；二、至心稱名力，如鑽、如帆楫；此二，自力猛利也。三、佛願攝取力，如人、如順風。此一，他力強勝。既因利緣強，境勝心猛，故能燒罪木而到蓮池也。法藏十八願云：『乃至十念，若不生者，不取正覺。』又大本云：『乃至一念，至心迴向，願生彼國，即得往生。』大品云：『若有一人，稱南無佛，乃至畢苦，其福不盡。』佛名經云：『一聞佛名，滅無量劫生死之罪。』此如百輛車薪，星火能燒；萬年暗室，盞燈能破；一錐千紙；一風億土。故調達獄中一稱佛時，變眾苦為三禪樂；張善和，臨終未滿十聲，惡相滅而佛來迎；鍾馗設佛像，而除群雞啄面之苦；雄俊信念佛，而成地獄漏網之人。一稱三稱尚爾，況十念多念者耶？」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙宗鈔云：「此猛利心，從二緣發：一、值善友，二、為苦逼。心怖惡道，耳聽佛名，是故牢強，至誠稱念。既境勝心猛，故時少功多，能超百年悠悠願力。若此二緣猛心不發，此人乃是合墮地獄也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      命終之時，見金蓮華，猶如日輪，住其人前。如一念頃，即得往生極樂世界。於蓮華中，滿十二大劫，蓮華方開，觀世音、大勢至，以大悲音聲，為其廣說諸法實相除滅罪法。聞已、歡喜，應時即發菩提之心。是名下品下生者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、勝相現前。華如日輪者，喻其量也。若準俱舍，日面徑五十一由旬。今此但取地居仰望，大小未必如論。如一下，明得生。於蓮下，生後益。罪從緣生，無有自性。諸法皆爾，故名實相。普賢行法云：「一切業障海，皆從妄想生。若欲懺悔者，端坐念實相。」是也。（靈芝疏）演義云：「此品尤其長也！須經十二大劫，蓮華方開。華開障淨，如雲散天晴。聞二大士廣說妙法。言諸法實相者，即是指無明為妙明，悟妄覺為真覺，明諸法當體即實相。
    <span lang="EN-US">
     .........『眾罪如霜露，慧日能消除』，非虛語也。是故應時即發菩提心矣。」末句結。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二、總結觀名
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是名下輩生想。名第十六觀。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋論云：「下品中，唯上生者十小劫後得入初地，餘二未說明果位。殆淨土中天人之類。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    約論云：「九品之文，總名曰觀者：為令行者具決擇智，發精進心；捨下超高，背小向大；且令知如來願力所持，無機不被故。」此約修因以明觀義。若約果辨，具如前說。若明地位，靈芝疏云：「準（四帖疏）玄義云：古來諸師，皆用大乘三賢十聖，對上三品；小乘兩凡四果，對中三品；大乘始學凡夫，隨過輕重，對下三品。彼文（指四帖疏玄義分）委破，不復具引。今謂：準九品文，生彼土已，方論地位，可如諸師。又據經文，此土求生，並是凡夫。須依玄義。
    <span lang="EN-US">
     .........」四帖疏玄義云：「觀經三輩上下文意，總是佛去世後，五濁凡夫。但以遇緣有異，致令九品差別。何者？上品三人，是遇大凡夫；中品三人，是遇小凡夫；下品三人，是遇惡凡夫。以惡業故，臨終藉善，乘佛願力，乃得往生。到彼華開，方始發心。何得言是始學大乘人也？.........」詳於疏說。文繁不錄。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙三、聽眾獲益
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      說是語時，韋提希與五百侍女，聞佛所說，應時即見極樂世界廣長之相；得見佛身，及二菩薩。心生歡喜，歎未曾有！豁然大悟，逮無生忍。五百侍女，發阿耨多羅三藐三菩提心，願生彼國。世尊悉記：皆當往生。生彼國已，獲得諸佛現前三昧。無量諸天，發無上道心。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文二：初、眾見彼土依正莊嚴。前但韋提獨見，今此大眾皆睹。次、心生下，隨機獲益，三：初、夫人入證。豁然大悟，破無明也。逮無生忍，證法性也。次、五下，侍女發心獲記。問：往生論：女人、根缺，皆不得生，今何違者？答：非謂此土女及根缺不得生彼；蓋言生彼國者，不受女人及根缺報耳。以彌陀發願：若有女人，來生我國，復受女像，不取正覺。又云：國中人天，不具三十二大人相者，不取正覺。是知彼無女人及根缺也。餘如十疑論說。三、無量下，諸天發心。佛在幽宮說此觀法，阿難目連侍佛左右；止有夫人、侍女、諸天，以為聽眾，餘無聞者。後還靈山，阿難重述，菩薩大眾，始得同聞。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a21">
    </a>
    <span style="color:#333399">
     甲三、流通分分二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、於王宮，付囑流通
     <span lang="EN-US">
      二、回靈鷲，阿難重述
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「由此二處，眾聞信受；展轉傳授，流注無窮。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙初、於王宮，付囑流通分四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     初、立名教持
     <span lang="EN-US">
      二、舉益勸修  三、結名付囑  四、眾聞歡喜
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙初、立名教持
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，阿難即從座起，白佛言：「世尊！當何名此經？此法之要，當云何受持？」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、阿難雙問名持。一、問經名，二、問持法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：「此經名觀極樂國土，無量壽佛，觀世音菩薩，大勢至菩薩。亦名淨除業障，生諸佛前。汝當受持，無令忘失。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、佛答中，初、示經名。有二：初、從能觀所觀為名。總包依正，但缺徒眾。首題避繁，但摘五字，包攝亦備。次、約功用為名。滅罪往生，是經力用。二、汝當下，教受持。智論云：信力故受，念力故持。既受且持，則無忘失。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二、舉益勸修
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      行此三昧者，現身得見無量壽佛，及二大士。若善男子及善女人，但聞佛名，二菩薩名，除無量劫生死之罪。何況憶念。若念佛者，當知此人，則是人中分陀利華。觀世音菩薩，大勢至菩薩，為其勝友。當坐道場，生諸佛家。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文五：初、見境勝。勢至圓通云：「若眾生心，憶佛念佛，現前、當來，必定見佛。」二、若善下，滅罪勝。舉聞況念，其勝可知。三、若念下，自身勝。分陀利，此云白蓮華。一、人間奇瑞，二、性潔無染，故以比焉。四、觀下，伴侶勝。補處為友，無宜自輕。五、當坐下，果報勝。坐道場者，謂成佛也。得道之場，故名道場。一切諸佛，皆於菩提樹下，趺坐斷惑，破魔成道。法身一體，諸佛同證，故是佛家。勢至章云：「去佛不遠」，小本經云：皆得不退阿耨菩提，並同此意。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙三、結名付囑
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告阿難：「汝好持是語；持是語者，即是持無量壽佛名。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「意令對說：持名功大，持經亦然。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙四、眾聞歡喜
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛說此語時，尊者目犍連，尊者阿難，及韋提希等，聞佛所說，皆大歡喜。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靈芝疏云：「歡喜者，一、所未曾聞，今得聞故；二、清淨國土，得往生故；三、展轉開示，利生無窮故。具斯諸義，故懷大喜。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二、回靈鷲，阿難重述
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時世尊，足步虛空，還耆闍崛山。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初、佛還本處。據佛王宮說經時久，或眾不散，待佛還來；或是再集，皆不可測。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時阿難，廣為大眾說如上事。無量諸天、龍、夜叉，聞佛所說，皆大歡喜！禮佛而退。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次、阿難重述。累囑憶持，意見於此。三、眾聞禮散。照前列眾，文略龍天。阿難親聞，代傳佛語，故云聞佛說也。（靈芝疏）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    民國辛丑佛誕前一日上午初稿成於華嚴關中
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
