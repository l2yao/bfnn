<!DOCTYPE html>
<html>
<head><meta charset="utf-8"/>
<meta content="text/html; charset=utf-8" http-equiv="Content-Type"/>
<link href="./1285.files/editdata.mso" rel="Edit-Time-Data"/>
<title>
   西歸直指
  </title>
<style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
<link href="../books/book.css" rel="stylesheet"/>
<viewport content="width=device-width, initial-scale=1.0"/></head>
<body background="../books/textbackground.jpg" class="Normal" lang="ZH-TW" link="blue" vlink="purple">
<div class="book" style="layout-grid:18.0pt">
<p class="MsoPlainText" style="text-align:center">
<strong>
<span style="font-size:36.0pt;font-family:標楷體;color:#FF6600">
      西歸直指
      <span lang="EN-US">
</span>
</span>
</strong>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span style="color:#003300">
     清朝•懷西居士周安士著述
     <span lang="EN-US">
</span>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span lang="EN-US">
<a href="#a00">
      西歸直指卷首—像贊傳圖
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a01">
      西歸直指卷一—淨士綱要
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a02">
      西歸直指卷二—疑問指南
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a03">
      西歸直指卷三—啟信雜說
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a04">
      西歸直指卷四—往生事略
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a05">
      省庵法師勸發菩提心文（附）
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a06">
      蕅益大師示念佛法門（附）
     </a>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a00">
</a>
<span style="color:#333399">
     懷西居士遺像
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:center">
<span lang="EN-US">
<img height="383" src="./1285.files/image001.gif" v:shapes="_x0000_i1025" width="340"/>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     像贊
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    崑山安士先生，所著數種書，爾旦讀而受其益者，誠非淺鮮矣！昔世尊為半偈故，猶捨身供養。若先生之恩，爾旦則茫然不知何以報也。汪子石心，以繪像索題，驚喜瞻禮之餘，敬為四言二十韻，不足道先生之萬一，惟欲推廣著書之意，重為結往生淨域之緣，想先生在紫金台中，當遙為一笑爾。 
    道光庚子季冬朔後一日 （虞山 ）張爾旦（眉叔）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    維大居士，生康熙時。辯才無礙，能以法施。筆舌並用，霆掣電馳。三教典籍，悉誦悉知。雲湧其氣，瀾翻其詞。為如來使，作大導師。嗟嗟末法，眾生愚癡。苟非菩薩，孰吼同獅？沒歸安養，我生詎遲。著述萬言，啟發是資。昔聞論說，今瞻逸姿。筇笠西行，飄然雪髭。我於弟子，淑則稱私。稽首涕泣，名同佛持。凡我同志，敬而仰之。此雖圖像，因緣在茲。彼有願力，難可議思。繪形所現，湧蓮花枝。孰能頂禮，攝受以慈。億眾咸趨，西方寶池。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    脫屣歸安養，高風說至今。著書同佛偈，愛物寓婆心。身已超塵遠，情還度世深。圖摹遺像在，咳唾有餘音。 
    （古吳）朱兆庚（吟白）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    性月妙明，人人具足。矢誠積修，憬然先覺。一塵不染，在俗超俗。仰止居士，鹿城尊宿。運大悲心，造無量福。前攝龍舒，後引尺木。巍巍金台，獨標高躅。普願大千，脫離垢濁。善果圓時，同生極樂。 
    （元和）邱洪業（幼遲）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    愛河流日深，苦海浪日濺。哀哉閻浮提，五濁習難變。維公起鹿城，獨矢菩薩願。手撰四種書，字字寓懲勸。譬如暗室中，光明燭流電。又如墜懸崖，援手垂白練。自度並度人，悲憫婆心現。一朝善果成，蓮台金百煉。後生失準繩，私淑空懷念。賢哉石心翁，公裔訪求遍。驚喜得真容，臨摹妙手倩。余生亦苦晚，道貌無從見。則效具素心，披書如覿面。況今睹此圖，頂禮生依戀。再拜默致詞，願借津梁便。接引娑婆眾，共登不退轉。 
    （元和）朱兆杓（薇卿）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三復先生書，再拜先生像。仁言利以溥，道貌睟而盎。多生菩薩行，一現居士相。出入儒佛間，究竟歸安養。可憐閻浮提，生死苦流浪。遺書滿人間，振若天鼓響。我生恨已晚，未及侍幾杖。卌（＊四十）年鹿城道，徒切高山仰。敬爇一瓣香，翹勤禮華藏。娑婆願回入，度眾生無量。 
    （笠水）邱孫錦（畫堂）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    居士是吾鄉先生，高山在望敬仰止。吾鄉文筆秀玉峰，近代名人接踵起。莊渠理學得真傳，柏廬繼之各具體。文章獨數歸震川，考據亭林貫經史。居士更通儒佛關，覷破性命了生死。著書二種戒殺淫，當頭一喝聲震耳。度此眾生出迷津，後舉西方路直指。一心念佛向樂邦，十萬億土近如咫。七寶池內蓮花開，笑語家人佛來矣。我生已後六十年，恨不親見如來使。究竟私淑別無他，出世因緣在乎是。居士自號曰懷西，我之懷兮在居士。 
    （崑山）方步瀛（小湘）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    現居士身，為法施者，龍舒而後，唯我先生。彼勸淨土，開化初機，以欲鉤牽，令入佛智。先生直指，三根均被，因緣譬喻，乃住其中。汪子深心，繡像供養，為告世人，各各敬信。 
    （吳縣）周孝垓（心香）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    善知識，大菩薩。冠儒巾，說佛法。扶木叉，戒淫殺。三乘教，意深括。將身心，奉塵剎。宏持名，揚蓮宗。魯陽戈，日再中。讀公書，如見公。拜公像，道氣充。前龍舒，後尺木。公中立，三鼎足。象教衰，公等作。息邪說，振頹俗。我後公，已百年。瞻遺像，撫遺編。心悲喜，涕泗漣。公懷西，我亦然。願加被，公瓣蓮。 
    （方外）釋祖觀（覺阿）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一榻茶煙揚鬢絲，幾年故步笑蠅癡；而今了卻周何累？長向寒林禮導師。 
    （東泖）朱大韻
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    曩讀先生集，時懷尚友情；仁言沾庶物，確論醒群盲。像喜今朝睹，心應夙世傾；他年清泰國，翹首望相迎。 
    （杭州）馮旭升
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一紙傳圖像，欣然見我師。後塵懷景仰，素志願西馳。闡教遺書在，蘇民奏議垂。焚香瞻道範，矍鑠現龐眉。絲繡久成想，真容仔細看。迷津傳寶筏，末劫挽狂瀾。趨步摹猶易，頑廉感獨難。十年酬宿願，弁首付雕刊。（余於十年前，識公之玄孫，少蓉茂才，得此遺稿。又於汪石心丈處，臨摹遺像。未幾，少蓉物故。余擬將此稿付梓，久而不果。今始得汪心持、沈濟之，助貲排印）。 
    （仁和）胡珽（挺臣）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    果遂懷西願，花開萬劫春。垂慈拯民物，普利到天人。幻夢憐誰覺，迷途許問津。如公山海度，擬議總涓塵。尚有遺文在，刊行敢自怡。辨才雄不礙，潛德耀非遲。筆墨從心寫，煙雲向腕隨。一編三復讀，蓮種定含滋（校印遺文工竣，敬題二律）。 
    　（古吳）汪鳳章（心持）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    悲猛極矣，如從吾佛世尊金口宣揚，而得六種為之震動。 
    　　汪大紳
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     周安士居士傳
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    周夢顏，一名思仁，字安士，崑山諸生也。博通經藏，深信淨土法門，自號懷西居士。嘗以眾生造無量罪，唯淫殺二業，實居大半，因著戒殺戒淫二書。其戒殺書名《萬善先知》，言多懇切深痛。自言每過一切神祠，必祝願云：「唯願尊神，發出世心，勿受血食，一心常念阿彌陀佛，求生淨土。思仁自今二十四歲，直至壽盡，中間若殺一小魚蝦，乃至家中眷屬，若有一人傷蚊蟻，唯願尊神是糾是殛，迅雷擊碎所著書板；思仁自今二十四歲，直至壽盡，臨河見魚，仰面見鳥，不思救度，反萌殺機，亦同此誓；思仁自今二十四歲，直至壽盡，若夢寐中，見人殺生，不能至心稱佛名號，發救度心，而反歡喜贊成其事，亦同此誓。」其戒淫書，名《欲海回狂》，勸諸淫者，先觀胎獄，了種種苦，是為息淫原始方便；次觀此身，諸蟲蝟集，宛轉遊行，食人腦髓，是為初開不淨方便；次觀男女，膿血涕唾，惡露中滿，猶如溷廁，糞穢所都，是為息淫對治方便；次想死人正值仰臥，寒冰徹骨，黃水流出，臭不可聞，遍體生蟲，處處鑽齧，皮肉漸盡，骨節縱橫，乃至塚破骨出，人獸踐踏，而我此身，終亦如是；次念《法華》所說因緣，生相、滅相、與不生滅，是為斷淫窮原方便；次觀自身，在極樂世界，七寶池內蓮花之中，蓮花開敷，見阿彌陀佛，坐寶蓮花，及諸種種莊嚴瑞相，亦見自身，禮拜供養於佛，作是觀時，發願往生極樂世界，永脫淫阱，是為究竟解脫方便。又著《陰騭文廣義》三卷，《西歸直指》四卷。乾隆四年正月，與家人訣，云將西歸，家人請以香湯沐浴，卻之曰：「我香湯沐浴久矣！」談笑而逝，異香郁然滿一室，年八十四。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     西方有十種勝
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蓮花化生——較之生長胞胎者
   </p>
<p class="MsoPlainText" style="text-indent:24.0pt;">
    相好端嚴——較之肉軀醜陋者
   </p>
<p class="MsoPlainText" style="text-indent:24.0pt;">
    黃金為地——較之塵沙垢穢者
    <span>
</span>
    穢淨有天淵之別
   </p>
<p class="MsoPlainText" style="text-indent:24.0pt;">
    衣食自然——較之饑寒凍餒者
   </p>
<p class="MsoPlainText" style="text-indent:24.0pt;">
    宮殿隨意——較之創作艱難者
   </p>
<p class="MsoPlainText" style="text-indent:24.0pt;">
    飛行自在——較之革囊多病者
    <span>
</span>
    苦樂有天淵之別
   </p>
<p class="MsoPlainText" style="text-indent:24.0pt;">
    善友愛敬——較之怨家會聚者
   </p>
<p class="MsoPlainText" style="text-indent:24.0pt;">
    壽命無量——較之乍生乍死者
   </p>
<p class="MsoPlainText" style="text-indent:24.0pt;">
    永不退轉——較之業緣障道者
    <span>
</span>
    難易有天淵之別
   </p>
<p class="MsoPlainText" style="text-indent:24.0pt;">
    受記成佛——較之頻入三途者
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     蓮池大師普勸念佛
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若人—
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    富貴——受用現成
   </p>
<p class="MsoPlainText" style="text-indent:24.0pt;">
    貧窮——家累甚小
   </p>
<p class="MsoPlainText" style="text-indent:24.0pt;">
    有子——宗祀得託
   </p>
<p class="MsoPlainText" style="text-indent:24.0pt;">
    無子——孤身自由
   </p>
<p class="MsoPlainText" style="text-indent:24.0pt;">
    子孝——安受供養
    <span>
</span>
    —正好念佛
   </p>
<p class="MsoPlainText" style="text-indent:24.0pt;">
    子逆——免生恩愛
   </p>
<p class="MsoPlainText" style="text-indent:24.0pt;">
    無病——趁今健康
   </p>
<p class="MsoPlainText" style="text-indent:24.0pt;">
    有病——切近無常
   </p>
<p class="MsoPlainText" style="text-indent:24.0pt;">
    孤寡——孑然無礙
   </p>
<p class="MsoPlainText" style="text-indent:24.0pt;">
    遇難——遭逢如此
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若人—
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    年老——光景無多
   </p>
<p class="MsoPlainText" style="text-indent:24.0pt;">
    年少——精神清利
   </p>
<p class="MsoPlainText" style="text-indent:24.0pt;">
    處閑——心無事擾
   </p>
<p class="MsoPlainText" style="text-indent:24.0pt;">
    處忙——忙堸蓿
   </p>
<p class="MsoPlainText" style="text-indent:24.0pt;">
    出家——逍遙物外
    <span>
</span>
    —正好念佛
   </p>
<p class="MsoPlainText" style="text-indent:24.0pt;">
    在家——知是火宅
   </p>
<p class="MsoPlainText" style="text-indent:24.0pt;">
    聰明——通曉經義
   </p>
<p class="MsoPlainText" style="text-indent:24.0pt;">
    愚魯——別無所能
   </p>
<p class="MsoPlainText" style="text-indent:24.0pt;">
    學禪——悟得唯心
   </p>
<p class="MsoPlainText" style="text-indent:24.0pt;">
    修仙——求無量壽
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     念佛九種勝
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一、字少易念，不若經咒之難持。
   </p>
<p class="MsoPlainText" style="text-indent:24.0pt;">
    二、隨地可念，不必定在佛前。
   </p>
<p class="MsoPlainText" style="text-indent:24.0pt;">
    三、隨時可念，不論早晚閑忙。
   </p>
<p class="MsoPlainText" style="text-indent:24.0pt;">
    四、隨人可念，不分貴賤智愚。
   </p>
<p class="MsoPlainText" style="text-indent:24.0pt;">
    五、增長福德。
   </p>
<p class="MsoPlainText" style="text-indent:24.0pt;">
    六、消滅重罪。經云：至心念佛一聲，能滅八十億劫生死重罪。
   </p>
<p class="MsoPlainText" style="text-indent:24.0pt;">
    七、天神恭敬。
   </p>
<p class="MsoPlainText" style="text-indent:24.0pt;">
    八、惡鬼遠離。
   </p>
<p class="MsoPlainText" style="text-indent:24.0pt;">
    九、臨終往生，必定蒙佛授記。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三界
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    —欲界六天
    <span>
</span>
    ┌初禪三天
   </p>
<p class="MsoPlainText" style="text-indent:24.0pt;">
    —色界十八天
    <span>
</span>
    ┼二禪三天
   </p>
<p class="MsoPlainText" style="text-indent:24.0pt;">
    －無色界四天
    <span>
</span>
    ├三禪三天
   </p>
<p class="MsoPlainText" style="text-indent:24.0pt;">
<span>
</span>
    └四禪九天
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     四生
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    卵、胎、濕、化
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     六道
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    —天
    <span>
</span>
    道
   </p>
<p class="MsoPlainText" style="text-indent:24.0pt;">
    —人
    <span>
</span>
    道
   </p>
<p class="MsoPlainText" style="text-indent:24.0pt;">
    —阿修羅道
   </p>
<p class="MsoPlainText" style="text-indent:24.0pt;">
    —地獄道
   </p>
<p class="MsoPlainText" style="text-indent:24.0pt;">
    —餓鬼道
   </p>
<p class="MsoPlainText" style="text-indent:24.0pt;">
    —畜生道
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     七種不淨觀
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    種子不淨———從愛欲而生——┐
   </p>
<p class="MsoPlainText" style="text-indent:24.0pt;">
    受生不淨———從精血而成　　├在胎不淨
   </p>
<p class="MsoPlainText" style="text-indent:24.0pt;">
    住處不淨———住臟腑之下　　｜
   </p>
<p class="MsoPlainText" style="text-indent:24.0pt;">
    所食不淨———食胎中之血——┘
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初生不淨———宛轉惡露之中—┐
   </p>
<p class="MsoPlainText" style="text-indent:24.0pt;">
    舉體不淨———腹中皆藏糞穢
    <span>
</span>
    ├出胎不淨
   </p>
<p class="MsoPlainText" style="text-indent:24.0pt;">
    究竟不淨———命盡終歸腐爛—┘
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三種人必定往生
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《十六觀經》云：修習觀法者，復有三種人，必定得往生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一者，孝養父母，慈心不殺，修十善業。
   </p>
<p class="MsoPlainText" style="text-indent:24.0pt;">
    二者，受持三歸，具足眾戒，不犯威儀。
   </p>
<p class="MsoPlainText" style="text-indent:24.0pt;">
    三者，發菩提心，讀誦大乘，勸進同學。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     發五種心決定往生
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    厭離心——此界八苦交煎，怨家會聚故。
   </p>
<p class="MsoPlainText" style="text-indent:24.0pt;">
    欣慕心——西方萬福莊嚴，壽命無盡故。
   </p>
<p class="MsoPlainText" style="text-indent:24.0pt;">
    報恩心——父母師長洪恩，唯佛可報故。
   </p>
<p class="MsoPlainText" style="text-indent:24.0pt;">
    恐懼心——若不往生，必受三途業果故。
   </p>
<p class="MsoPlainText" style="text-indent:24.0pt;">
    慈憫心——受苦眾生，吾當發心救度故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399;">
     九想觀
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    新死想——正直仰臥，寒氣徹骨。
   </p>
<p class="MsoPlainText" style="text-indent:24.0pt;">
    青瘀想——三四日後，變作青紫。
   </p>
<p class="MsoPlainText" style="text-indent:24.0pt;">
    膿血想——青紫發潰，盡化膿血。
   </p>
<p class="MsoPlainText" style="text-indent:24.0pt;">
    絳汁想——膿血消糜，流為絳汁。
   </p>
<p class="MsoPlainText" style="text-indent:24.0pt;">
    骨臭想——惡臭熏天，至親掩鼻。
   </p>
<p class="MsoPlainText" style="text-indent:24.0pt;">
    蟲啖想——千萬蛆蟲，姿意齧食。
   </p>
<p class="MsoPlainText" style="text-indent:24.0pt;">
    筋纏想——肉已銷完，惟筋連骨。
   </p>
<p class="MsoPlainText" style="text-indent:24.0pt;">
    白骨想——筋復化盡，僅存白骨。
   </p>
<p class="MsoPlainText" style="text-indent:24.0pt;">
    枯朽想——枯骨漸朽，轉復消散。
   </p>
<p class="MsoPlainText" style="text-indent:24.0pt;">
    （吾生將來必定如是，及早覺悟，念佛求生。）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     白骨觀
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span lang="EN-US">
<img height="164" src="./1285.files/image002.gif" v:shapes="_x0000_i1026" width="169"/>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    （此際一思量，件件帶不去。何不早修行，作個西歸計。）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     七可惜
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    彌陀有願，竟虛彼國之金台；閻老無情，偏惹他家之鐵棒。
   </p>
<p class="MsoPlainText" style="text-indent:24.0pt;">
    盆花野草，百計營求，而永無凋謝之寶林，不求託處。
   </p>
<p class="MsoPlainText" style="text-indent:24.0pt;">
    現在身受饑寒，卻不思求生於衣食自然之所。
   </p>
<p class="MsoPlainText" style="text-indent:24.0pt;">
    自古皆有死，卻未曾算到死歸何處。
   </p>
<p class="MsoPlainText" style="text-indent:24.0pt;">
    一廛一宇，拮据經營，不求生於七寶莊嚴宮殿。
   </p>
<p class="MsoPlainText" style="text-indent:24.0pt;">
    小小疾病，便求醫卜，卻不願生永無疾痛死亡之國。
   </p>
<p class="MsoPlainText" style="text-indent:24.0pt;">
    涉水登山，猶欲參訪知識，彌陀現在說法，反不親近瞻依。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    玉峰周安士先生著述，傳於世者，計有四種。一曰《陰騭文廣義》，二曰《萬善先資集》，三曰《欲海回狂》，四曰《西歸直指》。凡有見者，莫不歡喜信受，以故各處刊板，流通最廣。《西歸直指》一書，經吳門江鐵君刪改，非復周氏原制。江君以為《綱要》一卷，撮舉王龍舒所輯《大彌陀經》及「四十八願」等。今已先將魏譯《無量壽經》及二林居士所著論，合刻流行，則《綱要》可以不列。不知周氏此書，全從各家撰集中摘來，若以他本所有者，概不重出，則此書不至刪除淨盡不止也。今於虞山朱君保之處，得勝蓮居士施刻原本，見者慶喜無量，咸謂周君願力所持，特留此本嘉惠後學也。亟授手民，以復舊觀。周君有云：「願將東土三千界，盡種西方九品蓮」。惟冀展轉流通，以相傳於無窮耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    光緒十二年春正月，仁山楊文會識。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a01">
</a>
<span style="color:#333399">
     西歸直指卷一
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     淨土綱要
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕世尊為一大事因緣，出現於世。憐憫眾生，輪回六道，頭出頭沒，受苦無量。故於十方佛土中，指出西方極樂世界，使人知所趨向。而又授以至簡便法，使但念彼佛，即便往生，真生死海中大慈航也。吾輩宿福深厚，幸遇此法，不敢仰負如來厚恩，故將大小本彌陀要旨，節錄其概，使閱者一覽便知，名為《淨土綱要》。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     阿難啟請
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本《彌陀經》云：釋迦如來，一日容顏異常，阿難問之。佛言：汝所問者，勝於供養一四天下聲聞緣覺，及布施諸天人民，以至蜎飛蝡動之類。雖至累劫，猶百千萬倍，不可以及。所以者何？以諸天帝王人民，乃至蜎飛蝡動之類，皆因汝所問，而得度脫之道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕觀此，則知淨土法門，不獨人類之梯航，亦諸天諸仙之寶筏。慎莫泛視。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     佛土雙標
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    小本《彌陀經》云：爾時佛告長老舍利弗：「從是西方，過十萬億佛土，有世界名曰極樂，其土有佛，號阿彌陀，今現在說法。舍利弗，彼土何故名為『極樂』？其國眾生無有眾苦，但受諸樂，故名『極樂』」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     法藏因地
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經云：無量無數劫前，有世自在王佛出世，化度眾生。是時有大國王，往聽說法，頓然覺悟，乃捨王位，而往修行，號曰法藏比丘，即今阿彌陀佛是。對世自在王佛，發四十八大願，皆為濟度眾生，乃精進修行，入菩薩地。內則修慧，外則修福。於一切世間，無所不知，無所不見。且復託生於一切眾生中，同其形體，通其語言，以施教化。故上自天帝，下至昆蟲，無不欲令其超生極樂。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     願滿成佛
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經云：阿彌陀佛，歷大阿僧祇劫，行菩薩行，不計眾苦，手中常出一切衣服、飲食、音樂，及最上所須之物，惠施眾生，令其歡喜。發無上菩薩之心，歷無數百千萬億劫，方得成就從前所發四十八願，而入佛位。是以十方無量眾生，一念歸依，遂生其國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     四十八願
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第一願：我作佛時，剎中無地獄餓鬼禽畜，及蜎飛蝡動之類。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二願：剎中無婦女，無央數世界諸天人民，以至蜎飛蝡動，來生我剎者，皆於七寶池，蓮花中生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三願：我剎中人，欲食之時，七寶缽中，百味飲食，化現在前。食已，器用自然化去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四願：我剎中人，所欲衣服，隨念即至，不假裁縫搗染浣濯。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第五願：我剎中自地以上，皆有宅宇、宮殿樓閣，池流花樹，悉以無量雜寶，百千種香，而共合成。其香普薰十方世界，眾生聞是香者，皆修佛行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第六願：我剎中人，皆心相愛敬，無相憎嫉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第七願：我剎中人，無淫佚瞋怒愚癡之心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第八願：我剎中人，皆同一善心，無惑他念。其所欲言，皆預相知意。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第九願：我剎中人，不聞不善之名，況有其實。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十願：剎中人知身如幻，無貪著心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十一願：剎中雖有天人之異，而其形容，皆一類金色，面目端正淨好。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十二願：我作佛時，假令無央數世界諸天人民，盡為緣覺聲聞，不能知我之年壽，當若干萬億劫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十三願：假令十方各千億世界諸天人民，皆為緣覺聲聞，一心共計，亦莫知我剎中天人之數。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十四願：我剎中人民，壽命皆無央劫，莫知其數。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十五願：我剎中人，所受快樂，一如漏盡比丘（＊漏盡，沒有煩惱）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十六願：我剎中人，住正信位，離顛倒想，遠離分別，諸根寂靜，所止盡般泥洹（＊般泥洹：即涅槃）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十七願：我作佛時，說經行道，十倍於諸佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十八願：剎中人盡通宿命，知百千億那由他劫事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十九願：剎中人，盡得天眼，見百千億那由他世界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十願：剎中人盡得天耳，聞百千億那由他諸佛說法，悉能受持。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十一願：剎中人得他心智，知百千億那由他世界眾生心念。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十二願：剎中人盡得神足，於一念頃，能超過百千億那由他世界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十三願：我作佛時，名聞十方無數世界，諸佛稱我功德，及國土之勝。諸天人民，乃至蜎飛蝡動，聞我名號，慈心喜悅者，皆令來生我剎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十四願：頂中光明絕妙，勝於日月百千萬倍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十五願：我作佛時，光明照無數天下。諸天人民，乃至異類，見我光明，皆慈心作善，來生我國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十六願：眾生蒙我光明，觸其身者，過諸天人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十七願：十方諸天人民，有發菩提心，奉持齋戒，行六波羅，欲生我剎，我現其前，引為不退菩薩。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十八願：十方世界天人，聞我名號，燒香散花，飲食沙門，起立塔寺，齋戒清淨。一心繫念於我，雖止一晝夜不絕，亦必生我剎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二十九願：十方世界諸天人民，至心信樂，欲生我剎，十聲念我名號，必遂來生，唯除五逆，誹謗正法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十願：十方世界眾生，前世作惡，聞我名號，即懺悔為善，奉持經戒，壽終不經三惡道，得生我剎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十一願：十方天人，聞我名號，五體投地，喜悅信樂，修菩薩行，常為諸天世人之所敬。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十二願：十方無央數世界女人，聞我名號，喜悅信樂，發菩提心，厭惡女身，壽終之後，不復為女。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十三願：生我剎菩薩，一生將補佛處。若其本願，欲往他方，攝化眾生，我以神力，助其修種種行願。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十四願：剎中人欲生他方者，如其願，不墮惡道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十五願：剎中菩薩，以香花幡蓋，真珠瓔珞，種種供具，往無量世界，供養諸佛。一食之頃，即可遍至。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十六願：剎中菩薩，欲以萬種供具，供養十方無央數佛。供養眾具，自然在前。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十七願：剎中菩薩，受持經法，必得辯才智慧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十八願：剎中菩薩，辯才智慧，不可限量。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三十九願：剎中菩薩，得金剛那羅延力（＊金剛那羅延力：身體像金剛那樣堅硬，力量像那羅延神那樣強大。那羅延，天上力士之名），身皆紫磨金色，具三十二相，八十種好。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十願：我剎清淨，照見十方無量世界，菩薩欲於寶樹中，見十方一切佛剎，即時應現。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十一願：剎中菩薩，雖少功德者，皆知見道場樹。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十二願：剎中一切萬物，皆嚴淨光麗，形色殊特，雖得天眼，不能辨其名數。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十三願：剎中欲得聞法，隨其志願，自然得聞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十四願：剎中菩薩、聲聞，頂中皆有光明，說經行道，無異於佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十五願：他方菩薩，聞我名號，皈依精進，皆得清淨解脫三昧，供養不可思議諸佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十六願：他方菩薩，皈依精進，皆得普等三昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十七願：他方菩薩，皈依精進，即得不退轉地。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四十八願：他方菩薩，聞我名號，皈依精進，即得至第一忍、第二忍、第三忍，於諸佛法，永不退轉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛言：爾時法藏比丘，於彼佛所，發斯弘誓。應時大地震動，天雨寶花，以散其上。空中讚言，決定成佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     如來得名
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    小本經云：彼佛何故號阿彌陀？舍利弗，彼佛光明無量，照十方國，無所障礙，是故號為阿彌陀。
    <span>
</span>
    又云：彼佛壽命，及其人民，無量無邊阿僧祇劫，故名阿彌陀。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     堂宇寶池
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經云：阿彌陀佛，講堂精舍，皆自然七寶，相間而成。復有七寶，以為樓觀欄楯，勝於此世界中第六天上，天帝所居，百千萬倍。其餘菩薩聲聞，所居宮殿，亦復如是。彼諸天及人，衣服飲食，微妙音樂，隨意而現。所居宮宇樓閣，稱其形色，高下大小，或以一寶二寶，乃至無量眾寶，悉化現而成。然其宮宇，有隨意高大，浮於空中者；有不能隨意高大，止在寶地者；由其前世求道時，德有厚薄故。止有衣服飲食，則皆平等。宮宇內外，復有自然流泉，及諸池沼。若一寶二寶成者，其底沙亦以一寶二寶；如黃金池者，底白銀沙；水晶池者，底琉璃沙。若三寶四寶，以及七寶成者，其底沙亦如是。池中皆八功德水，清淨香潔，味如甘露。其間復有百種異花，枝皆千葉；光色既異，香氣亦異，芬芳馥鬱，不可勝言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     天樂雨花
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    小本經云：彼佛國土，常作天樂，黃金為地。晝夜六時，雨天曼陀羅花。其土眾生，常以清旦，各以衣襟，盛眾妙花，供養他方十萬億佛。即以食時，還到本國，飯食經行（＊經行：在一定地方圍繞行走，其目的在於避免坐禪時發生昏沈或睡眠）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     池岸花樹
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經言：諸寶池岸，有無數旃檀香樹，吉祥花果，香氣流布。又有各色蓮花，彌覆水上，又有七種寶樹行列，其純一寶樹者，根莖枝葉花果，皆以一寶。二寶為一樹者，根莖枝葉花果，亦以二寶。如是行行相值，枝枝相準，花花相順，果果相當，乃至周遍世界，不可勝視。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     樹網宣音
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    小本經云：彼佛國土，微風吹動諸寶行樹，及寶羅網，出微妙音。譬如百千種樂，同時俱作，聞是音者，自然皆生念佛念法念僧之心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     德水香花
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經言：生西方者，若入七寶池中，澡雪形體，意欲令水沒足，水即沒足，欲令至膝、至腰、至頸，亦復如是。調和冷暖，無不順適。既出浴已，各坐蓮花之中，自然微風徐動，吹諸寶樹，或作音樂。吹諸寶花，皆成異香，散諸菩薩聲聞大眾之上。極目明麗，花香無比。及至小萎，自然亂風吹去。大眾有欲聞法者，有欲聞音樂者，有欲聞花香者，有皆不欲聞者，各如其意，不相違忤。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     鳥宣偈頌
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    小本經云：彼國常有種種奇妙雜色之鳥：白鶴、孔雀、鸚鵡、舍利、迦陵頻伽、共命之鳥。是諸眾鳥，晝夜六時，出和雅音，其音演暢，五根、五力、七菩提分、八聖道分，如是等法。其土眾生，聞是音已，皆悉念佛念法念僧。又云：是諸眾鳥，皆是阿彌陀佛，欲令法音宣流，變化所作。（＊五根：指信根、進根、念根、定根、慧根。這五法是生起聖道的根本，固比稱「根』。五力：五根堅固所發出的力量，包括信力、精進力、念力、定力、慧力。七菩提分：五根、五力所顯發出來的七科覺悟，包括擇法菩提分、精進菩提分、喜菩提分、輕安菩提分、念菩提分、定菩提分、慧菩提分。八聖道分：又名八正道，包括正見、正思維、正語、正業、正命、正精進、正念、正定」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     景象殊勝
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經言：剎中諸上善人，壽皆無央數劫，皆洞視徹聽，遙相瞻見，遙聞語言。其面目，皆端正淨好，無復醜陋。其體性，皆智慧勇健，無復庸愚。凡所存念，無非道德。形諸談說，無非正事。各相愛敬，無或憎嫉。各通宿命，雖歷萬劫，已所從來，靡不知之。復知十方世界去來現在之事，復知無央數世界，天上天下一切眾生心意所念，復知彼於何劫何歲，盡得度脫為人，得生極樂世界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     自然飲食
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經云：阿彌陀佛剎中，諸往生者，其飯食時，有欲銀缽者，有欲金缽者，有欲水晶琉璃缽者，乃至有欲明月珠、摩尼珠者，皆隨其意，化現在前。百味飲食，充滿其中，多亦不餘，少亦不缺。食已，自然消散，無有渣滓。或但見色聞香，自然飽滿，既已食訖，器皿自去，再欲食時，復現如前。微妙快樂，次於泥洹。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     隨宜修習
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大本經云：彼國人民，有在地講經者，有在地誦經者，有在地聽經，思道、坐禪者。亦有在虛空中講經者，有在虛空中誦經者，在虛空中聽經、思道、坐禪者。於是未得須陀洹者，因此得須陀洹；未得斯陀含者，因此得斯陀含；乃至未得阿羅漢，及不退轉菩薩者，因此得阿羅漢，及不退轉菩薩，各隨其質，欣然適意。（＊須陀洹：聲聞乘四果中的初果名，意思是初入聖流。斯陀含：聲聞乘中的二果名，意思是一來。修到此果位後，死後到天上做一世天人，再到此世界受生一世，便不來欲界受生死了。阿羅漢：這是聲聞乘的最後果位，到此果位，了脫生死，不再受生。不退轉菩薩：指進入菩薩的初地，在位、行、念三個方面都不會再向後退）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     音容相貌
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛問阿難：譬如丐者，在帝王側，形相容儀，可相類否？阿難答言：丐者贏陋醜惡，安可比擬帝王？佛言：帝王雖貴，然較之轉輪聖王，猶如丐者；轉輪聖王，僅王四天下，然比忉利天王，又百千萬倍，不可以及；忉利天王，比第六天王，又百千萬倍，不可以及；第六天王，比阿彌陀佛剎中，諸菩薩聲聞，諸上善人，又百千萬倍，不可以及。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     作觀見佛
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《十六觀經》，載頻婆娑羅王之後韋提希，因其子阿闍世王，弒逆，不願住此娑婆濁惡世界，求生西方清淨佛土，佛告以修十六種觀想之法。至第七觀，遂見西方琉璃寶池，遙睹阿彌陀佛，光明相好，佇虛空中，觀音侍左，勢至侍右，世尊遂授記韋提希，及五百侍女，皆生淨土。此用觀想之法，以往生也。然佛告韋提希：汝是凡夫，心想羸劣，如來有異方便教汝，故得往生。所以蓮大師云：觀法深玄，只應守約。守約者，持名之謂也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     稱名見佛
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世尊說大《阿彌陀經》，備言極樂世界，種種莊嚴。告阿難曰：「汝起整衣，合掌恭敬，面西為阿彌陀佛作禮。」阿難如教作禮，白佛言：「願見阿彌陀佛，及極樂世界，與菩薩聲聞大眾。」說是語已，阿彌陀佛，即放大光明，普照一切世界。爾時阿難，見阿彌陀佛，容貌巍巍，如黃金山。會中四眾（＊四眾：指出家男女二眾及在家男女二眾），悉皆睹見，並見國土一切莊嚴。是時盲者皆見，聾者皆聞，啞者皆語，跛者皆行，地獄餓鬼，皆獲安樂，諸天樂器，不鼓皆鳴。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     持名往生
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《阿彌陀經》云：若有善男子、善女人，聞說阿彌陀佛，執持名號，若一日、若二日、若三日、若四日、若五日、若六日、若七日，一心不亂，其人臨命終時，阿彌陀佛與諸聖眾，現在其前。是人終時，心不顛倒，即得往生阿彌陀佛極樂國土。又云：若有信者，應當發願，生彼國土。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕此段乃一經之要旨，重在執持名號，一心不亂上。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     生非易事
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛告舍利弗：不可以少善根福德因緣，得生彼國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕前云：若有信者，應當發願。故信為入門之要務。人若不信，便不能念佛，不能念佛，便是無善根，無福德，無因緣矣。如此甘露法門，乃竟於我無分，豈不痛惜！余每誦經至此，不覺毛骨悚然，有時淚下如雨。既復幡然自慰曰：只愁不欲往生耳，果能信得阿彌陀佛真，便是我之善根；果能發得菩提心切，便是吾之福德；果能念得如來聖號，便是吾之因緣，安有不往生之理？《法華經》云：「心生大歡喜，自知當作佛。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     末後付囑
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛告舍利弗：若有人已發願、今發願、當發願，欲生阿彌陀佛國者，是諸人等，皆得不退轉於阿耨多羅三藐三菩提，於彼國土，若已生、若今生、若當生。是故舍利弗，汝等皆當信受我語，及諸佛所說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕人在三界中，如在圍城內。急求出路，方能逃脫。及幸而開得一門，可以直達家鄉，機緣豈可錯過？淨土法門者，透出圍城，直達家鄉之路也。釋迦如來，大慈大悲，憫念被圍之人，必受荼毒，所以開此捷徑之門，招人速出。此段經文，是最後叮嚀語，不獨教人諦信如來自己之言，並示以信受十方諸佛之語，悲心亦甚切矣。吾輩身荷大恩，無由上報，惟有如說修行，立弘誓願，求生淨土而已。謹將修此法門等，開列於後。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     修持法門
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    每晨：盥漱焚香，合掌向西（如有佛像，即便向之），至心奉為四恩三有法界眾生（＊四恩：指父母恩、眾生恩、國土恩、三寶恩。三有：即三界，指欲界、色界、無色界），頂禮
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    南無娑婆世界本師釋迦牟尼佛（或三拜或一拜）
   </p>
<p class="MsoPlainText" style="text-indent:24.0pt;">
    南無十方盡虛空界一切諸佛（一拜）
   </p>
<p class="MsoPlainText" style="text-indent:24.0pt;">
    南無十方盡虛空界一切尊法（一拜）
   </p>
<p class="MsoPlainText" style="text-indent:24.0pt;">
    南無十方盡虛空界一切賢聖僧（一拜）
   </p>
<p class="MsoPlainText" style="text-indent:24.0pt;">
    南無西方極樂世界大慈大悲接引導師阿彌陀佛（或十拜或七拜）
   </p>
<p class="MsoPlainText" style="text-indent:24.0pt;">
    南無觀世音菩薩（或三拜或一拜）
   </p>
<p class="MsoPlainText" style="text-indent:24.0pt;">
    南無大勢至菩薩（或三拜或一拜）
   </p>
<p class="MsoPlainText" style="text-indent:24.0pt;">
    南無清淨大海眾菩薩（或三拜或一拜）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    菩薩四弘誓願
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生無邊誓願度（一拜），煩惱無盡誓願斷（一拜），法門無量誓願學（一拜），佛道無上誓願成（一拜）。禮拜訖，即誦《阿彌陀經》，或平日所誦經，或平日所持咒，皆不拘多寡，但須至心持誦。誦畢，即回向西方。略停，即一心念佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    念佛起止儀
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    阿彌陀佛身金色，相好光明無等倫。白毫宛轉五須彌，紺目澄清四大海。光中化佛無數億，化菩薩眾亦無邊。四十八願度眾生，九品咸令登彼岸。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    南無西方極樂世界大慈大悲阿彌陀佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隨念六字名號，或四字名號，或幾百聲，或幾千聲，各隨其力。念完，即念觀音勢至二菩薩名號，即念回向文一遍，回向西方。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若每日所課佛號，多至幾千幾萬聲，當分作幾時念。每念一時，即回向一次。其回向文，有詳有略。詳者，雲棲大師所定；略者，慈雲懺主所定；最略者，即經偈十六句（見後），各隨其力。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     十念法門（此為最忙者設）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    每日清晨，盥漱焚香（若無香花，須心上觀想，作無數香花，供養三寶），合掌面西，至心頂禮
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    南無本師釋迦牟尼佛（一拜）
   </p>
<p class="MsoPlainText" style="text-indent:24.0pt;">
    南無西方極樂世界大慈大悲接引導師阿彌陀佛（三拜）
   </p>
<p class="MsoPlainText" style="text-indent:24.0pt;">
    南無觀世音菩薩（一拜）
   </p>
<p class="MsoPlainText" style="text-indent:24.0pt;">
    南無大勢至菩薩（一拜）
   </p>
<p class="MsoPlainText" style="text-indent:24.0pt;">
    南無清淨大海眾菩薩（一拜）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隨合掌面西，至心念南無阿彌陀佛六字聖號。盡一口氣，為一念，如是十口氣，為十念。隨氣長短，不限佛數，氣極為度，聲不高不低，不緩不急，調停得中，十氣連屬，令心不散。專精為功，名十念者，是借氣束心也。作此念已，即念十六句回向偈，偈曰：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我今稱念阿彌陀，真實功德佛名號。唯願慈悲哀攝受，證知懺悔及所願。
   </p>
<p class="MsoPlainText" style="text-indent:24.0pt;">
    我昔所造諸惡業，皆由無始貪瞋癡，從身語意之所生，一切我今皆懺悔。
   </p>
<p class="MsoPlainText" style="text-indent:24.0pt;">
    願我臨欲命終時，盡除一切諸障礙。面見我佛阿彌陀，即得往生安樂剎。
   </p>
<p class="MsoPlainText" style="text-indent:24.0pt;">
    我既往生彼國已，現前成就此大願。普願沈溺諸眾生，速往無量光佛剎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     報恩法門
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    修淨土者，靜想吾一生以來，受恩最深者，莫如父母。自十月懷胎，三年乳哺，以及教訓養育，此恩此德，何能上報。又念吾從無量劫來，託生之數，不可窮盡。則父母之恩未報者，亦不可窮盡。此無量宿世父母，現今必有在地獄中，燒煮屠割者；必有在餓鬼中，饑火焦燃者；必有在畜生中，負重牽犁者。吾若不信有此，是猶母雞被殺，而小雞不信也。吾若不思救度，猶小雞雖見母殺，而不知所以救度也。興言及此，便當涕淚悲泣，舉身投地，代為宿世今生父母，及受恩師長眷屬，發菩提心，至心稱念聖號若干聲。念念中先免其八十億劫生死重罪，俟我往生之後，回入娑婆，然後盡行度脫。若有至親骨肉，新遭喪亡者，亦回向在內。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     助緣法門
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    修淨土者，每日清晨，觀想一閻浮提，推至大千世界中，所殺牛羊犬豕，禽獸魚鱉之類，每日無算。積其屍，可以過高山之頂；收其血，可以赤江海之流。此等異類，止因宿生造業，不知有西方，故受輪回之苦。吾當代其發菩提心，至心稱念佛號若干聲，念念中先免其八十億劫生死重罪；俟我往生之後，回入娑婆，然後盡行度脫。又觀想一閻浮提，推至大千世界中，一切餓鬼，為饑渴所逼，咽喉出火，骨節出聲，受苦無量。又念八寒八熱大小地獄中，斬砍燒磨，一日一夜，萬死萬生，受苦無量。止因宿世廣造惡業，不信有西方，故受輪回之苦。我當代其發菩提心，至心稱念佛號，念念中先免其八十億劫生死重罪，俟我往生之後，回入娑婆，然後盡行度脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又修淨土者，每日之間，隨力隨分，所行善事，如布施貧窮，齋僧塑像，買物放生之類。一毫之福，即代為十方受苦眾生，回向極樂世界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a02">
</a>
<span style="color:#333399">
     西歸直指卷二
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     疑問指南
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕《華嚴經》云：「信為道元功德母，長養一切諸善根。」故八萬四千法門，無不從信而入。人若無信，便如焦芽敗種，無藥可施。何況念佛往生，尤為難信之法乎？往昔禪宗長老，暨博學鴻儒，皆有闡揚淨業，設為問答之詞，如天臺智者大師之《十疑論》，天如老人之《淨土或問》，王侍郎之《決疑集》，袁中郎之《西方合論》。其外復有為集為文，目不勝賞，無非欲人堅固信根，同歸安養耳。茲特統彙群編，撮其領要，間亦竊附管窺，補所未逮，總名之曰《疑問指南》。敢曰製錦以成章哉，聊云釀花而作蜜爾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第一疑
    <span>
</span>
    〔問〕諸佛菩薩，以大悲為業。若欲救度眾生，只應願生三界，於五濁三途中，救苦眾生，因何求生淨土，專為自利，捨離眾生，毋乃闕大慈悲，障菩提道耶？〔答〕菩薩有二種：一、久修行菩薩，已曾親近諸佛，證得無生法忍者；二、初發心菩薩，未嘗親近諸佛，未得無生法忍者。久修行菩薩有大神通，有大威力，故能為天為仙，為帝為王，為鬼為畜，出入生死，廣度眾生。若初修行人，力量淺薄，雖發菩提之心，猶住凡夫之地，自疾不能救，焉能救他人？故《智度論》云：具縛凡夫，有大悲心，願生濁世，救苦眾生者，無有是處。何以故？五濁世中，聲色貨利，刻刻糾纏；煩惱怨家，重重密布。略一失足，便成墮落。縱使得生人中，難逢有佛之世；縱使有佛出世，難生信向之心。幸而信向佛乘，修行出家，轉生若遇大富大貴，未免耽著塵緣，廣造眾惡。從此一失人身，何時更當解脫？所以有智慧人，將欲度生，先求見佛，果能一心不亂，念佛往生，業已為金剛不壞之身，然後可行隨類度生之願。譬如救溺，須自乘舟筏，方能引人出水，若徒從井救人，未有不與之俱溺者。非闕慈悲也，正善用其慈悲也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第二疑
    <span>
</span>
    〔問〕諸法體空，本來無生，平等寂滅，何乃捨此求彼，欲生西方？經云：「心淨則佛土淨。」欲求淨土，當先淨心。何乃不求淨心，而求淨土？〔答〕欲生西方者，謂是捨此而求彼，則不欲生西方者，獨非捨彼而求此耶？若云彼此兩無所求，是執斷見矣（＊斷見：認為人死後身心斷滅，這是一種邪見），若云彼此兩無所捨，是執常見矣（＊常見：認為身心能夠常住不滅，這也是一種邪見）。《維摩經》云：「雖知諸佛國，及與眾生空。而常修淨土，教化諸群生。」故雖熾然往生，不礙無生之理。至於「心淨佛土淨」之說，有理有事。若言乎理，何見求生者之心必非淨，而不求生者之心反為淨耶？若言乎事，與其淨此心常居五濁惡世，何如淨此心以居極樂蓮邦耶？況居濁世者之求淨而不淨，在蓮邦者之不求淨而自淨耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第三疑
    <span>
</span>
    〔問〕十方諸佛土，功德皆平等，何不普念一切功德，生一切淨土，而乃偏求一佛淨土耶？〔答〕諸佛淨土，固皆平等。但眾生根鈍，濁亂者多。若不專心一處，三昧難成。故專念阿彌陀佛，即是一相三昧。《隨願往生經》云：「普廣菩薩問佛：十方悉有淨土，世尊何故偏讚西方彌陀淨土，專遣往生？佛告普廣：閻浮提眾生，心多濁亂，為此偏讚西方一佛淨土，使諸眾生，專心一境，易得往生。」《嚴華經》云：「一切諸佛身，即是一佛身。譬如淨滿月，普應一切水。」故知念一佛，即是念一切佛；生一淨土，無異生一切淨土也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第四疑
    <span>
</span>
    〔問〕十方佛土，無量無邊，隨念一佛，皆得往生，何為偏念阿彌陀佛？〔答〕有三因緣：一阿彌陀佛，與娑婆世界有緣故。無量劫前，發四十八種誓願，皆欲接引念佛眾生故。今娑婆世界人，信口念佛，必稱阿彌陀。將來眾生福薄，法欲滅時，諸經皆去，獨有《阿彌陀佛經》，遲去百年，非其驗何？一因本師釋迦如來指示故。三藏十二部經，所說甚廣，獨有持名一法，不念他佛，但念阿彌陀。苟非至切至要，胡為再四諄諄？一因十方諸佛，皆作證明故。蓋淨土法門，係難信之法，故世尊每說阿彌陀佛，即有十方如來，共作證明，以見不可不信。然則欲修淨業者，安得不專念彌陀哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第五疑
    <span>
</span>
    〔問〕具縛凡夫，惡業厚重，一切煩惱未斷，一毫福德未修，若西方淨土，已是超出三界，過於天帝天仙百千萬億琲e沙倍。凡夫念佛，安能遂生其國？〔答〕此仗阿彌陀佛之力，非藉自己之力也。譬之跛人行路，終日不能數里，若乘轉輪王之象寶，一朝能歷四大天下。又如寒士，欲親近帝王，倘從州縣小試，以望登科甲，位通顯，則難而未穩。若能託胎而為王子，不過旬月之間，便與帝王同為一家。往生者之專仗佛力，亦猶是也。修行人若不求生淨土，僅在濁惡世界修持，則頭出頭沒，不知經若干年劫，尚不能成一羅漢，何況至於菩薩地位！若修淨土法門，只要精進修持，一心不亂，現世便可往生，竟從西方修行，永不退墮，直至成佛，最為捷徑。譬如竹中之蟲，向上欲出，必要咬穿無數竹節，不勝其苦。若識得從旁便可咬穿，則橫出甚易。所以修淨業者，謂之橫出三界，而何疑凡夫之不能遂生也？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第六疑
    <span>
</span>
    〔問〕九品之中（＊九品：西方極樂世界眾生中的九處品位，即上、中、下三等，三等中又分上、中、下三品，一共九品），下三品，多是惡人，止因臨終念佛，所以往生。萬一既生彼國，仍有邪見三毒，奈何？〔答〕只愁不生，不愁生後復惡。其中蓋有五因緣：一者阿彌陀佛，大悲願力所持故；二者所願如意，無所貪求故；三者寶樹花鳥，咸宣妙法故；四者純以菩薩為良友，惡緣永斷故；五者壽命長遠，歷劫修持故。所以一生西方，直至成佛，永不退轉，良有以也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第七疑
    <span>
</span>
    〔問〕繼釋迦而成佛者，即彌勒菩薩，今現在兜率天宮說法，人能修上品十善，便生其處。何不往生兜率天宮，親侍彌勒，將來下生成佛之時，隨之而下乎？〔答〕上品十善，固得生天。但欲必生兜率，恐亦未穩。不觀《彌勒上生經》乎？經云：「行眾三昧，深入正定，方始得生。」試問修十善者能之乎？若阿彌陀佛，但得持名，無不攝受，較之廣修十善者，其易數倍。況兜率天宮，多欲界退位天子，天女之多，不可勝計，天人見之，往往耽染，何況凡夫？《薩遮尼乾子經》云：「諸天大繫縛，無過於女色。女人縛諸天，將至三惡道。」較之西方，萬不及一，又況縱見彌勒，未獲聖果，一生淨域，永不退轉乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第八疑
    <span>
</span>
    〔問〕凡夫宿世今生，廣造無量惡業，臨終十念，云何遂得往生？〔答〕今生造惡，臨終十念往生者，必其宿世修行，今生不過一念之迷耳。不然臨歿之時，惡緣必至矣，安能反遇善知識，教以念佛乎？即教以念佛，彼安得而聽信乎？況彼念佛之時，必其幡然覺悟，痛悔前非，大怖切心，萬緣齊放，止認西方一條路，更無別處可回頭。如此念佛，雖然一句，可當千聲，所以《十六觀經》云：「念念中滅八十億劫生死之罪」，果能辦著此種精誠，又加以宿生福業，佛來接引，夫亦何疑？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第九疑
    <span>
</span>
    〔問〕極樂國土，去此娑婆世界，尚有十萬億佛土。如此遼遠，凡夫豈能即到？又聞女人根缺，及二乘人皆不得往生，信乎？〔答〕道遠難去者，形也；一念可往者，心也。念佛者生彼國土，只在此心，非挾此形骸以往也。如人夢遊他國，雖在千萬里外，一呼便醒，豈因道近易覺，道遠難覺耶？女人及根缺不生者，謂極樂國土，無有女人，及根缺之人也，非謂女人及根缺者不得往生也。若女人不得往生，則韋提希與五百侍女，世尊何以授記其悉得往生乎？《無量壽經》「四十八願」中，佛有一願云：「設我得佛，十方世界一切女人，稱我名號，厭惡女身，捨命之後，更受女身者，不取正覺。」女人如此，根缺可知。且鴝鵒鸚鵡，尚因念佛而往生（一見《淨土文》，一見《法苑珠林》）。豈根缺者，反不如異類耶？至於二乘，乃果位中人，凡夫尚得往生，豈有反擯二乘之理？《阿彌陀經》云：「彼佛有無量無邊聲聞弟子，皆阿羅漢。」將謂獨非二乘耶？故謂生彼國者，無二乘之執心，則可謂二乘不生；生彼國者，即無二乘，則不可。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第十疑
    <span>
</span>
    〔問〕今欲決定求生西方，未知作何功行，何等發心，得生彼國？又世俗之人，皆有妻子，未知不斷淫欲，得生彼國否？〔答〕欲決定生西方者，持名之外，當具二種念力，必得往生。一者當生厭離濁世之念，二者當生欣慕樂邦之念，又當發菩提心，隨力作善以回向之，未有不往生者。至於妻子之緣，在俗亦所不礙，苟能使之共沾法味，斷不因之而反種孽根。所謂厭離濁世者，濁惡世中，動生荊棘。世人只為衣食二字困苦一生，為名利兩途奔波一世，手忙腳亂，甘為妻子做家奴；晝思夜夢，總為色身尋煩惱。自想七尺形軀，外面只因一片皮包，所以妄自尊大，若將天眼一觀，中間不過滿腹屎溺，及膿血惡露而已，所以《涅槃經》云：「如是身城，愚癡羅剎（＊惡鬼），止住其中。」何有智慧者，當樂此身，而謂不當厭離乎？所謂欣慕樂邦者，西方之樂，非天宮之可比，不可以言語形容。每日但將經中所言，一一靜想，以為吾將來必定到此，則欣慕之念自生，淨土之緣自熟。何謂發菩提心？《往生論》云：「菩提心者，誓願成佛之心也。誓願成佛者，憐憫一切眾生輪回六道，受苦無極，是以發心救度，使其超出三界，同至西方極樂國土而後已也。」念佛之人，若能具此二種念力，又加以發菩提心，仰體如來度人之意，有不決定往生，蒙佛授記者，未之有也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    （以上十疑論）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    客問天如老人曰：永明壽禪師，海內推為宗匠，而自修淨土，且以教人。謂「有禪無淨土，十人九蹉路；無禪有淨土，萬修萬人去。」無乃自屈其禪，而過讚淨土耶？〔答〕永明大師，非過讚也。淨土法門，至廣至大，淨土修法，至簡至易。廣大者，一切機緣，收攝都盡。上而等覺位中菩薩，下至愚夫愚婦，五逆十惡之徒（＊五逆：五種極大的罪惡，即殺父、殺母、殺阿羅漢、出佛之身血、破和合之僧。任犯其中一種，即墮無間地獄。十惡：又叫十不善，即殺生、偷盜、邪淫、妄語、惡口、兩舌、綺語、貪欲、瞋恚、愚癡），臨終念佛懺過，無不往生也。簡易者，初無艱難勞苦之行，但持六字名號，即便往生，得不退轉，直至成佛而後已也。試問修行出世，更有捷於此者乎？非壽禪師，不能以此自修；非壽禪師，不能以此教人也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕廣大簡易，既聞命矣。但禪宗悟達之士，既曰見性成佛，何必復求淨土耶？〔答〕惟其悟達，故願求生，汝但未悟耳。使汝既悟，則淨土之趨，萬牛難挽矣。且汝謂一悟之後，結習已除，諸漏已盡，無量劫來之怨對已消，更不復受後有耶？抑或尚有結業未完，不免重報輕受耶？且謂一悟之後，遂具三十二相，八十隨形好，降伏天魔救度十方世界乎？抑或神通威力，一時尚未具足，猶待他生後世也。倘謂只消一悟，大事已畢，則諸大菩薩之廣修六度，動經塵劫者，反有愧於汝矣。《觀佛三昧經》，載文殊菩薩，自敘宿因，謂得念佛三昧，世尊記之曰：「汝當往生極樂世界。」《華嚴經》載普賢菩薩，以十大願王，教善財童子，亦終之以導歸極樂。《楞伽經》中，世尊授記龍樹，亦有往生極樂之語。至於《大寶積經》，世尊印許淨飯王及七萬釋種，同生安養。《十六觀經》指示韋提希，及五百侍女，同覲彌陀。若夫東土之廬山遠公，天臺賢首，諸宗尊者，無不宣揚淨業，共修西方。豈其所悟所證，反出今人下耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕淨土攝機，誠哉廣矣。然所謂淨土者，在十萬億佛剎外，較之唯心淨土，本性彌陀之說，似乎著跡矣。〔答〕《楞嚴經》云：「色身外，洎山河虛空大地，咸是妙明真心中物。」又云：「諸法所生，唯心所現。」安有佛土而在心外者哉！當知心外無土，土外無心，所謂十方微塵國土者，唯我心中之土也，三世琩F諸佛者，惟我心中之佛也。知此，則知無一土不依我心而立，無一佛不因我性而現。然則十萬億剎外之極樂，獨非唯心之淨土？極樂國中之教主，獨非本性之彌陀乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕淨土之說，蓋表法耳。智者當直悟禪宗，方為上著。若只讚揚淨土，將毋執著事相，不明理性耶？〔答〕歸元性無二，方便有多門。識得此意，則禪宗淨土，殊途同歸。中峰大師云：禪者淨土之禪，淨土者，禪之淨土。雖互為闡揚，而修之者，必貴一門深入。故大勢至菩薩，得念佛三昧，而曰以念佛心，入無生忍。普賢菩薩，入華嚴不思議解脫境界，而曰：「願我命終時，往生安樂剎。」是二大士，一侍娑婆教主，一侍安養導師，宜各立門戶，而乃和會圓融，兩不相礙，安得尚執偏見耶？且爾云淨土表法者，豈不以淨心即是淨土，不復有七寶莊嚴之淨土乎？果爾，則亦將謂善心即是天堂，不必更有夜摩忉利；惡心即是地獄，不必更有刀劍鑊湯；愚癡即是畜生，不必更有披毛戴角耶？然則既有寂光淨土，必有實報莊嚴等可知，況事外無理，相外無性，定要捨事求理，離相覓性，則理事尚不能無礙，安望其事事無礙乎？且爾雖具如來之性，現在猶是凡夫之身，若果能隨處淨土，試問能於廁溷之中，安之如衽席否？能與犬豕牛馬，同槽而食否？能與腐爛屍骸，蛆蟲鑽齧者同寢同眠否？如其能之，任汝說高山平地總西方，任汝說縱遇鋒刀常坦坦。若猶未也，則是穢淨之見未空，愛憎之情猶在，而乃以過量境界，侈口高談，使淺見之夫，略讀幾本經書，略看幾則公案，便欲謗法造罪，伊誰之咎哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕修行求出生死，故貴無生，慕西方而願往，得毋乘於無生之義乎？〔答〕以生為生者，常見之所失也；以無生為無生者，斷見之所惑也。生而無生，無生而生者，第一義諦也。蓋妙真如性，本自無生，因緣和合，乃有生相，以性能現相，故曰無生即生；以相由性現，故曰生即無生。知此則知淨土之生，惟心所生。若疑遠而難到，則心包太虛，量周法界，夫何遠之有？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕十方佛土，淨妙者多，今偏指極樂，又偏讚其境勝緣勝，何耶？〔答〕此間國土，眾苦所歸，縱有樂緣，皆招苦果。西方不然，所以經云：「是諸眾生，無有眾苦，但受諸樂，故名極樂。」試以兩土，略一較量，豈特天淵，只如此方投胎，必在胞十月，分娩之際，與鬼為鄰。彼則質託蓮房，安坐妙香宮殿，既不受胞胎之污穢，復不累母氏之劬勞，而人世之生苦謝矣。此方年老之人，發白麵皺，腰曲背駝，坐起須人，奄奄一息。彼則法味資神，永無衰老，十方國土，瞬息往來，而人世之老苦免矣。此方一遇疾病，則呻吟床褥，宛轉哀號。彼則具大神通，有大威力，國中不聞痛癢之名，而人世之病苦絕矣。此方人必有死，死必有罪，唯有低頭就縛，押付閻羅。彼則一託蓮胎，便成金剛不壞之體，相好光明，壽命無量，而人世之死苦捐矣。此方有合必有離，劬勞之父母，難保長存，恩愛之夫妻，類多各散。彼則法中眷屬，永遠相親，寧有愛別離之苦乎？此方仇敵相尋，有怨必報，大怖切心，無可逃避。彼則相親相敬，無非菩薩勝友，相與周旋，曾有怨憎會之苦乎？此方人類，皆為衣食奔波，妻子驅遣，困苦萬狀。彼則念衣衣來，想食食至，宮殿園林，無非七寶，各各受用自然，曾有所求闕絕之苦乎？不特此也，此方則醜穢形骸，根多缺陋。彼國則光明赫奕，相好莊嚴。此方則頭出頭沒，輪轉生死。彼國則一證無生，永不退轉。此方則丘陵坑坎，荊棘成林。彼國則寶樹參天，黃金為地。又此方則觀音勢至，徒仰嘉名。彼國則二大菩薩，親為勝友。彼此較觀，境緣迥勝。境勝者，可以攝取淨之心；緣勝者，可以助修行之力也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕欣厭之心，即愛憎之念，愛憎乃生死岸頭事，非修行人所宜，奈何？〔答〕厭離娑婆，欣慕極樂，雖具愛憎之心，然非世間之愛憎，乃十方如來轉凡成聖之愛憎也。若非厭離，何以脫此娑婆濁世？若非欣慕，安能生彼極樂蓮邦？蓋惟厭離而後能轉凡，欣慕而後能成聖也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕此間飲食衣服，宮室器皿，必待營為，方能受用。云何極樂世界，一應享福之事，皆可自然而來？〔答〕享福之事，皆從修福而來。北俱盧洲，其飲食衣服，皆能受用現成，何況阿彌陀佛，萬福莊嚴之寶剎乎？《大阿彌陀經》云：「此講堂宮宇，初無作者，亦無所從來，以彼佛願大德重，自然化生」。又云：「他方佛剎，悉皆為善，無造惡之所。故其福德，亦皆自然。其次有世界，為善者多，為惡者少，亦有自然之福，不待修營。若此世界，為惡極多，為善極少，故不自修治，物無自有。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕念佛往生者，臨終之時，皆見佛與菩薩，親來接引。經云：「誦持往生咒三十萬遍，阿彌陀佛常住其頂，衛護是人。」假令十方世界，皆誦真言，皆求佛與菩薩接引，阿彌陀佛安能皆住其頂，往而迎之乎？〔答〕天上日月之光，猶能普照世界，不患光之不足，何況佛之誓願神通乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕華嚴會上，普賢菩薩，現坐道場，眾菩薩盡其神力，不能得見。今往生者，皆博地凡夫，如何即能見佛？就其所見之佛，果與菩薩所見之佛，無以異乎？〔答〕佛相總如是，所見各不同。初生西方者，所見不過佛之粗相，如三十二相，八十隨形好之類。若《華嚴經》所云：如來有十華藏世界海微塵數大人相，恐非大菩薩，不能見也。譬之諸天所食須陀之味（＊須陀：又譯為首陀、蘇陀，意為天食或天之甘露），一器之中，色味各別。又如有病人與無病人，共嘗一物，甘苦迥殊。所以世尊佛土，本極嚴淨，螺髻梵王，只見如自在天宮，餘皆見其土石諸山，穢惡充滿。見佛亦如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕此間念佛，西方七寶池中，即生蓮花一雜，若能精進，其花漸大，徜或退惰，其花萎落，信乎？〔答〕此易明也。譬之大明鏡中，凡有物來，必現其影。且如舍衛城中，樹提伽樓閣，不過白銀琉璃所成，然其牆壁中，猶能現出一城中事，何況阿彌陀佛清淨莊嚴之寶剎乎？此間念佛，彼土生蓮，固無疑也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕帶業往生，且得不退，則人於生前，世緣未了，何不且做世間事業，直待臨終，然後念佛乎？〔答〕此邪說也。存此一念，自誤多矣；發此一言，誤人多矣。惡人臨終，念佛往生者，必其宿有善根，又遇得善知識，所以臨終有此僥倖，此乃千萬人中之一，豈各人臨終，皆有此僥倖哉！《群疑論》云：世間有十種人，臨終不得念佛：一者善友未必相遇；二者業累纏身，不遑念佛；三者偏風失語；四者狂亂失心；五者或遭水火；六者遭遇豺狼；七者惡友壞其信根；八者飽食過度，昏迷猝死；九者陣亡，十者高巖失足。有一於此，便難念佛。縱使好病而死，當四大分離之候，亦未免風刀解體，恐怖慞惶，豈暇安心念佛？又或業緣未畢，世念未休，家私未明，後事未辦，而且求醫問卜，撓亂其心，子哭妻啼，驚惶其耳，方寸之內，一無主張，當此之時，求其從容念佛，望其一心不亂，萬無此理。所以古人云：「莫待老來方念佛，孤墳多是少年人。」又云：「平時勸人念佛，皆說我忙，獨至無常一到，極忙也休。」人生在世，能有幾時，乘此未老未病，便當屏棄俗緣，幹辦要事，得一日光陰，念一日佛號，得一時工夫，修一時淨業。不然，一失人身，萬劫難復矣，危哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕待老修行，固無此理。但凡夫皆在世網中，有事不能撥棄，奈何？〔答〕人在世間，必有一死。修與不修，總不得免。與其墜落，孰若超升？苟其痛念無常，何患用心不切。無論處靜處忙，順境逆境，總與念佛求生，兩不相礙。縱使世緣極重，亦當忙堸蓿╮A定為日課，或萬或千，不可間斷。其冗忙之極者，晨朝十念，定不可闕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕一心不亂，一日至七日，即得往生。或一日七日內一心，此後不能一心，未知亦得生否？〔答〕既能一心，以後心即稍散，定不至於大散。如顏子三月不違仁，三月以內，固是仁人，豈三月以後，遂為惡人耶？苟能常自檢點，屢發弘願，無不生者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕念佛者，念念相續，功方能密。但暑月之內，裸體時多，安得竟日衣冠。未知飲食坐臥，裸形盥漱時，皆可念佛否？〔答〕默念無妨，所謂「造次必於是，顛沛必於是也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕一心稱名時，又發求生淨土之心，似乎雜以兩念，如之何？〔答〕稱名，固所以求生也。經云：「應當發願，願生彼國。」又云：「執持名號。」則知固一事，非兩事也。譬之做舉業家，其欲得功名，求生淨土也；其讀書作文，執持名號也。此處似有微分也。則求生之念，宜於早晚發願時。若稱名之刻，又當專一其心，不可使之以夾雜也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕終日念佛，遇福則作，固是學人本分，但作福時，未免心在福事，不在佛號，未識有礙一心不亂否？〔答〕明鏡本空，物來則現，於鏡空何礙？人但事未至而將迎，事已過而留滯，乃為病耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕父母之恩，最難圖報，若能往生西方，未識有法，可以報恩否？且人生一世，即有一父母，若百千萬億世，即有百千萬億父母，未知往生之後，能各記憶姓名，各知其所在，可以一一報之乎？〔答〕欲報之德，昊天罔極，此世俗之言也。以世俗之道報親，誠無可報之法。若往生之後，欲報其親，則易易矣。豈惟報一世之親，即欲報百千萬億世以前之父母，亦有報之之法。蓋人一至西方，必得神通天眼，能見無數世界之事；必得神通天耳，能聽無數世界之聲；必具他心通智，能知一切眾生之心；必得宿命通智，能知無量劫前死此生彼之事。所謂某人在某處如是名、如是姓、如是種族、如是居里，纖悉皆知，可以惟我所為，盡其報效。豈有父母之恩，不能酬答者乎？昔孟子稱舜之孝，曰為天子父，尊之至也；以天下養，養之至也。使吾往生為菩薩，俾父母為菩薩之父母，不更尊於人類乎？且使父母得生淨土，念衣衣來，想食食至，受自然之福，享無極之壽，不更愈於以天下養乎？況一國土中，不過一天子，若有第二位孝子出來，也要想以天下養，則必謀為不軌，反做亂臣賊子矣。豈若淨土法門之盡人可以展其孝，仍無礙於世法乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕異類眾生，在三惡道中受苦者，其數無量，吾安能一一救之，而徒發此虛願乎？〔答〕菩薩欲普度眾生，則一應三惡道中受苦者，皆我分內應度之人。豈可因其多而有畏心，因其多而有厭心倦心乎？地藏菩薩云：「地獄不空，誓不成佛」。普賢菩薩十大願，願願以盡眾生界為期。然則修淨業者，欲生西方，不當以回入娑婆，誓拔三途為願乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕微細物命，其類甚多。假令每見物類，即發救度之心，不識此心僅能畢我志願乎？抑或仍有益於彼乎？〔答〕當觀發心之誠否，苟能竭我之誠，無不有益於彼。觀世尊往劫為忍辱仙人，目連往劫為樵夫事，便知發心之有益。釋迦如來，於無量劫前，為忍辱仙人，在山中修道，遇國王出獵，逐一走獸，問道人：「獸今何往？」此時若實告之，則害獸；不實告，又妄語。沈吟未對，國王怒，斫去一臂。又問之，亦沈吟不對，又斫去一臂，道人乃發願云：「我成佛後，當先度此人，勿使世人效彼為惡。」後首度比丘憍陳如，即當時國王也。　佛世有一城人難化。佛言：「此輩人與目連有緣」。因遣之往，其人果皆向化，問佛因緣。佛言：「目連往劫，曾為樵夫，驚起無數亂蜂，目連戒之曰：『汝等皆有佛性，他時我若成道，當來度汝。』今此城人，乃當日聚蜂也，因其曾發一念，故與有緣。」觀此，不特見一切人類，皆當勸其念佛，發救度之想，即見一切異類，亦當代其念佛，發救度之想矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕念佛雖誠，然所念之數有限。假令百命而以千聲佛號施之，百命自然隱沾其福。萬一琩F物命，而亦以千聲佛號施之，其福轉微，奈何？〔答〕譬如一炬，百人分去，此炬如故。千人萬人分之，此炬亦如故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔問〕昔日有二僧，於念佛時，觀想身坐大蓮花內，作蓮花開想合想，如是五月，皆得往生。不知念佛者，可以之為程式否？〔答〕可。然畢竟以念佛為主（以上天如老人二十二答問）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a03">
</a>
<span style="color:#333399">
     西歸直指卷三
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     啟信雜說
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕以淨土之說，勸大智慧人，化導甚易，因其宿福深厚，根器不凡也。以淨土之說，勸愚夫愚婦，化導亦易，因其胸無成見，如甘之可以受和，白之可以受采也。獨是以其說告之吾輩讀書人，卻甚不易，由其先有一番膚淺套語牢結於胸，故雖有至道而不欲聞，雖有良言而不欲聽也。爰集指迷歸信之言，可與淨土相發明者，摘錄數條，以當法喜，名為《啟信雜說》。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     如如居士顏丙《勸修行文》
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人人愛此色身，誰信身為苦本。刻刻貪圖快樂，不知樂是苦因。浮生易度，豈是久居；幻質匪堅，總歸磨滅。長年者，偶至八九十而亡；短命者，不過二三旬而夭（＊旬：十年為「一旬」）。更有今日不知來日事，又有上床忽別下床鞋，幾多一息不來，便是千秋永別。歎此身無有是處，奈誰人不被他瞞。筋纏七尺骨頭，皮裹一包肉塊，發毛爪齒，聚若堆塵，涕淚痰涎，汙如行廁。冬寒夏熱，年年向瘧疾堸膝矷A蝨咬蚊噆（＊蚊蟲叮咬），歲歲從蛆蟲邊混過。此身無可愛樂，諸人當願出離。如何迷昧者尚逞風流，懵懂漢猶生顛倒。或有骷髏頭上，簪花簪草；或有臭皮袋邊，帶麝帶香。羅衣遍罩膿血囊，錦被悉遮屎尿桶。用盡奸心百計，將謂住世萬年。不知頭痛眼昏，閻羅王接人來到。加以鬢斑齒落，無常鬼寄信相尋。個個戀色念財，儘是失人身之捷徑；日日耽酒嗜肉，無非種地獄之深根。眼前圖快活一時，身後受苦辛萬劫。一旦命根絕處，四大風刀割時（＊風刀：比喻人臨命終時，體中風大動搖，支解其體，好像刀割一樣痛苦），外則腳手牽抽，內則肝腸痛裂，縱使妻孥相惜，無計留君。假饒骨肉滿前，有誰替汝？生者枉自悲啼痛切，死者但覺神識賓士。前途不見光明，舉目全無伴侶。過奈何岸（＊奈何岸：古人認為人死後要經過一「奈何橋」的地方才能魂散。因此「奈何橋」、「奈何岸」就是陰陽兩界的交接處的代稱），見之無不悲傷；入鬼門關，到者自然淒慘。棄世方經七日，投冥漸歷諸司，曹官報案沒人情，獄卒持叉無笑面。平生為善者，送歸天道、仙道、人道；在日造惡者，押入湯途、火途、刀途。當初盡道因果荒唐，此際方知語言不謬，孽鏡堨韞韝孺，夜台中般般苦楚。刀山劍樹，吃不盡萬種煎熬；戴角披毛，填不了多少業債。任汝心雄膽潑，免不得向鬼卒而低頭；憑他謗道毀僧，挨不過對閻君而屈膝。魂魄雖歸陰界，身屍猶臥棺中，或隔三朝五朝，或當六月七月，腐爛則出蟲出血，臭穢則熏地熏天。無錢財者，付之一堆野火；有體面者，埋諸萬里荒山。昔時俏麗紅顏，翻成灰燼；今日荒涼白骨，變作塵埃。從前恩愛，到此成空；自昔英雄，而今何在？青草邊漫留碑石，綠楊內空掛紙錢。想到梢頭結局，誰人能免如斯？若欲跳出輪回，須是皈心正覺。休向鬼窟塈@活計，要知肉團上有真人。是男是女總堪修，若俗若僧皆有分。急求活路，當思身後之身；切莫依回，仍做夢中之夢。若明日更待明日，看看誤盡青春；使後人復哀後人，累累增高白骨。彌陀好念，勿虛彼國之金台；閻老無情，莫惹他家之鐵棒。捨惡從善，改往修來。對眾為大眾宣揚，歸家為一家解說。使在在齊知覺悟，教人人共免沈淪。佛言不信，何言可信；人道不修，他道難修。各請直下承當，莫使此生空過。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     理障更甚於欲
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    生而盲者不識象。有一國王，集群瞽而問之曰：「汝等欲知象之形否？」皆曰：「願知。」乃命象夫牽象於庭，喚群瞽以手摸之。摸訖，問曰：「汝等已知象形否？」皆曰已知。乃各自揣度，摸其鼻者，曰象形如琴；摸其足者，曰象形如柱；摸其脊者，曰象形如屋；摸其脅者，曰象形如壁；摸其耳者，曰象形如箕；摸其尾者，曰象形如帚。各執一說，爭論不已，繼以毆擊。王笑曰：「汝等皆未知象。琴者，其鼻也；柱也，其足也；屋者，其脊也；壁者，其脅也；箕者，其耳也；帚者，其尾也。」由是群瞽默不敢言，然意中猶謂所摸之不謬，而大恨群說之皆非，於是瞽人終身不識象矣。向使不教以手摸，則象之形狀，數語便知，夫何至於爭執也。惟其有此一摸，彼遂謂親驗之於手，斷無疑惑，是以牢固於中而不可拔也。不讀書人，教以修淨土，縱未能皆信，然必不至於誹謗。若一讀舉業之書，便自以為是，空腹高心，以為此不過佛氏之教，而誠實之語，反為荒唐，甘露之投，視為鴆毒矣。故曰：理之為障更甚於欲。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     先要知三世之說
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    讀書人有不信前世後世，因而不信淨土者。不知前世後世，即是昨日來朝，合下便有，並非佛家造出。譬如五臟六腑，原在病人自己腹中，奈何因其出諸醫人之口，遂視為藥籠中物乎？文昌帝君《勸士子文》，開口便謂「吾一十七世為士大夫身」，是顯然有三世矣。士子科名，皆經其掌管，豈其言不足信乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     又要明因果之理
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    儒者不信因果，非不信佛也，乃不信儒也。《易》曰：「積善之家，必有餘慶；積不善之家，必有餘殃。」《書》曰：「作善降之百祥，作不善降之百殃。」夫作善作不善，因也；降祥降殃，則果矣。譬之日與太陽，同是一物。故曰：「欲知前世因，今生受者是。」人若信乎其說，自然不敢為惡，倘以報應為荒唐，是落得欺人詐人，無所忌憚矣。且如一邑之內，一人信之而作一善，萬人即增萬善；一人不信而造一惡，萬人即增萬惡。故曰：「人人信因果，大治之道也；人人不信因果，大亂之道也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     三世之理孔子必定說過
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三世之說，考之書史，所載甚多，即今世俗見聞，事亦不一。儒者止因孔子未嘗言及，所以不敢出諸口。然而孔子豈有不言者乎？若云孔子不知三世，亦不得為聖人矣。一部《論語》中，孔子所言者，不過八千五百零三字，則言之不傳於後者必多。若必待見之經書而後信，則四書五經中，孔子未嘗自言其父母，儒者亦當隱諱其所生；未嘗自言其昆弟，儒者不當道及其手足；未嘗自言其室廬田疇，儒者不應居宮室而業痦ㄐC不寧唯是，文房四寶，經書中未之及也，子之習字差矣。夏葛冬裘之外，未嘗說及小衣，得毋今之穿褲者非乎？江南金錫，儒者不當為用；西蜀丹青，儒者不當作彩，何也？以孔子未嘗出諸口也。獨是經書所傳，孔子教人孝友，儒者卻不肯孝友；教人忠恕，儒者卻不肯忠恕。並未嘗勸人賭博，儒者偏好賭博；並未嘗教人做某事某事，偏要去做某事某事，則又何也？一言以蔽之，曰弗思耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     智者勿以短命自待
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人身初未嘗有死，死之名，乃從肉軀得之。蓋肉軀雖有變更，吾性本無變更，譬諸遠行，或乘舟坐轎，或馳馬驅車，舟車轎馬，肉軀也；乘舟車轎馬者，真性也。就肉軀論，長者不滿百年，若言吾之本來面目，豈止天長地久，靜言思之，何等快樂。今之不信後世者，知有肉軀，而不知有真性也。是明明以短命自待也，亦見之謬矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     有智者不可隘其見聞
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    農夫心眼中，不知富翁境界；富翁心眼中，不知帝王境界，同在人類中，而大小懸殊矣，況其由人而天，復由天而至於佛國乎？人謂讀書之人，見聞必廣。豈知越是讀書人，見聞越小。由其執著先入之言，牢固不拔耳。蓋彼所見聞者，不過此間一國土，而不知世界之多，不可窮盡；日月之多，亦不可窮盡。但知厥初生民，始於盤古，不知劫初，自大平等王開創後，目下已經第九小劫。但知此處，號為中華，不知就閻浮一洲中，其自號為中華者，已有十六大國，五百中國，十萬小國。但知人生七十，便號古稀，不知劫初之人，皆從八萬四千歲而始。但知此方衣食之源，必由耕織，不知天宮佛土，皆念衣衣來，想食食至。但知金銀財寶，此方得之甚難，不知十方佛土，大地皆七寶所成。但見此方文字，止有蒼頡所造六書（＊六書：造字的六種造字規則，即象形、指事、言意、形聲、轉注、假借），不知自開闢後，書法已有六十四種。但知《左》、《國》、《史》、《漢》，些微典籍，便稱藝苑之宗，不知普光明殿上，秘笈琅函，同於山積。但知人類肉軀，必從男女精血而成，不知質託蓮胎，生於上妙香潔之處，可以不由女人之腹。但知娶得一位黃瘦婦女，便愛之惜之，珍之玩之，唯其言之是聽。豈知轉輪王臨御時，除玉女外，尚有二萬妙麗夫人。至於忉利天王，其玉女之多，動以萬億計。每一玉女之旁，化一天王 
    ，以受娛樂。但知人為萬物之靈，謂可贊化育，參天地，不知人類，不過六道中之一道，四生中之一生，十法界中之一法界。但知奉得一位兩位聖人，便謂其尊無對，其餘一應天神地祇人鬼，皆不足信，一應未曾目擊之事，皆謂荒唐。豈知每一國土，即有幾位聖人，主持教化。人類之多，閻浮提中，共有六千四百種，不獨此間一處有聖人。嗟乎！此種境界，豈聲色貨利之徒，所能窺其毫末哉！譬如蚯蚓，但知尺土中食泥之樂，不知蒼龍躍於大海，突浪沖波；譬如蜣蜋，但知糞壤內轉丸之樂，不知大鵬扶搖九萬里，風斯在下。是故學佛人，當須大著眼。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     藏經不可不讀
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    雞犬牛羊，能鳴而不能語，較諸能言之人，人之能言者貴矣。一字不識之人，但能以口言語，不能以手言語，而略識幾字者，能以筆通信於千里之遠，則略識幾字者貴矣。略識幾字者，雖能以手代口，終不能化一手為百千手，並不能留其手以至百千年，若能博通古今，著書垂後，則能一書刷印百千書，一書留至百千年矣，其人不更貴乎？雖然此猶世間之書也，若於儒書外，更能博覽佛藏，則一應天上天下，前劫後劫，以及龍宮海藏，皆可略知其概，見聞不更廣乎？雖然，見聞固廣，若不得捷徑之方，超出三界，則於菩提種子，猶無分也。倘能博通三藏，復遇淨土法門，能篤信而奉行之，斯其福德智慧所由來，非三世五世之事矣。　或曰：龍宮海藏之文，雖係如來誠實之語，其如儒者之不信何？曰：堯舜禹湯文武之事，若以告之不識字人，彼亦以為荒唐也。是故佛書，誠不可不讀也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     奘師善於啟發
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世俗或以僧無戒行，故輕之而不信淨土，謬也。是以道士不肖，而輕老子；士人不肖，而輕孔子也。智者尚不以人廢言，況可以其徒而輕其教乎？昔唐太宗謂玄奘法師曰：「朕欲齋僧，但聞僧多無行，奈何？」玄奘法師曰：「崑山有玉，混雜泥沙；麗水生金，寧無瓦礫。土木雕成羅漢，敬之則福生；銅鐵鑄就金容，毀之而有罪。泥龍雖不能行雨，祈雨須禱泥龍；凡僧雖不能降福，修福須敬凡僧。」太宗恍然曰：「朕自今以後，雖見小沙彌，猶如敬佛。」嗟乎！太宗固自有宿福，一撥便醒，奘師亦可謂善於啟發矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     當於肉軀生厭離心
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    人生在世，八苦交煎。而人不自知苦，反以為樂，宜乎以苦入苦，永無出期也。且以生苦言之，人在母胎，住肝膈之下，大腸之上，由膜而皰，漸漸成形，胞胎裹住，不得自由。母啖熱食，如灌鑊湯，母飲冷水，若臥寒冰。所居乃不潔之處，所食皆不淨之血。其住胎也，不滿三百日，其受苦也同於數十年。迨至彌月，便倒懸其體，頭向產門，形質漸大，欲出無由。自斃之道，在此一刻；殺母機關，亦在此一刻。此時蓐母牽之，痛如車裂，所以一出胞胎，無不放聲大哭。出胎之後，屎溺狼籍，不知羞愧。所謂大富大貴者，亦如此；所謂大聖大賢者，亦如此。人惟習為固然，所以不知不覺。若能清夜一思，豈不可哀可恥？如來大聖，憐憫世間，教人求生淨土，蓮花化生，免此患難。奈何耽染沈迷，不生厭離之想。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     大孝人不願入胎
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    神識投胎，不獨自己受苦，即為母者，亦大受其苦。無論在胎十月，度日如年，到出胎之際，為母者痛苦萬狀，慚懼難言。刻刻與鬼為鄰，念念求生不得。幸而難過重生，便愛嬰兒若寶。由是推燥就濕，顧復提攜，一生精血，暗堮蠵i者多矣。昔有七歲沙彌，出家得道，自識宿命，因歎曰：「吾之一身，累五母悲惱。為第一世母子時，鄰家亦生，吾獨短命，母見鄰子長成，即生悲惱。為第二母子時，吾復早夭，母若見人乳兒，即生悲惱。為第三母子時，十歲即亡，母見他兒飲食類我，即生悲惱。為第四母子時，未娶而死，母見同輩娶婦，即生悲惱。今當第五世，七歲出家，吾母憶念，復生悲惱。吾念生死輪回，累親如此，所以精進修道。」今街上摩肩接踵，往來不絕之人，大抵遺累於親者多，能報親恩者，曾有幾人？夫託胎一世，即累一父母，則託胎百千萬世，即遺累百千萬世父母矣。若能超然出世，蓮花化生，永遠不累父母，豈非大孝之大孝乎！乃今之謗佛者，反謂出家不孝，是甘心常住胎中，而累及其親者也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     大貴人須知自慚
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    所謂貴人者，非爵尊位顯，學富五車之謂也，謂其能去乎賤態也，謂其能去同乎禽獸之賤態也。賤何在？曰貪、曰淫、曰殺、曰盜是也，此禽獸所同有也。其外尚有可羞可恨者，莫如腹中化糞一事，無論珍饈百味，一入咽喉，便同津唾腦涎，隨之而下，胃中即有黃色長蟲，屈伸宛轉於其內，經一晝夜，鑽齧消化，流注大腸，臭不可近。積之既多，遂從大小便，分道湧出，醜惡之狀，同於犬豕。此種賤態，偶一為之，已是可羞，何堪日日如此。若有此賤態，不自覺知，不求厭離，便與禽獸無異。故必自怨自艾，刻刻欲去此賤態，方是大貴之人。六天之中，雖食天須陀味，然皆香潔輕清，無纖塵渣滓，身上香雲，湧現自在，百千萬國，倏忽去來，無有涕淚痰涎，大小便利之穢，故天人一爪甲，價值閻浮提地，然不可稱為大貴人者，以猶不免於輪回也。是必超然出世，蓮花化生，而後可永絕此賤態也。此非孔孟之力，所能救吾也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     蠶繭喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蠶之作繭也，左之右之，上之下之，盡吐腹中所有以成之。方謂常住其中，可安然無恙。豈知所以自經自營者，適所以自纏自縛乎？豈知彼方恃其所吐以衛身，人即利其所吐以殺身乎？萬萬千千癡蟲，誰得免於沸湯者，然彼方子復傳子，孫復傳孫，以入沸湯也，則慘莫慘於此也。世間兩片大門內之家蠶，亦復如是。竭畢世之經營，剛剛為妻子謀衣食、設機械、結怨仇，無所不至，迨家業粗成，而此身已束縛其中矣。萬萬千千癡人，誰得免於償報者，然彼方將子復傳子，孫復傳孫，以償報也，則奇莫奇於此也。故《四十二章經》云：「人繫於妻子舍宅，甚於牢獄。牢獄有散釋之期，妻子無遠離之念。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     籪籃喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    漁人設籪中流，使魚不得越過。其傍浮以水草，示以可藏匿狀，而密埋能進不能出之籃於草下。於是魚爭投之，以為可以棲託，而不知已在籃中矣。愛河中之籪籃，亦復如是。人但知無病無患時，家舍可安，妻子可託，悠悠忽過，不覺不知。一旦閻老之籃忽起，而平日最愛之父子夫妻，一一被其登簿勾取，思之豈不可恨。徒恨無益，唯有使其不敢勾取，乃為高著。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     馬喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    馬有四種：其最上良馬，見鞭影而馳，不待驅策；次則一鞭即走；又次之鞭輕不走，鞭重方走；其最下駑馬，鞭重亦不走，必錐入於膚，痛極而始走。人亦如是。有智慧者，易於醒覺，百里內聞人死，即當駭曰：百里內有人死矣，吾亦人也，死必及我。作速修行，以求解脫。此見鞭影而馳者也。其次則是親戚死而覺悟，又其次見逼鄰人死，而後覺悟。若待自己年老，或自己有病，而後覺悟，已是錐入膚而後走者。倘或年老猶不覺悟，或已病猶不覺悟，豈非並此而不若者乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     野狐喻
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    野狐黑夜入廚房，飽食睡去，天明不能逃竄，乃佯死而待人棄去。未幾，果有欲棄之者，一人曰：「狐尾甚佳，待我割之而後棄。」狐聞而懼，忍痛而聽其割。俄有童子來，欲取其兩耳，狐聞益懼，然思兩耳無關於性命，仍復忍之。俄復有人曰：「皮可補裘。」狐大駭曰：「若取我皮，必至斷頭剖腹，其可忍乎？」於是奮然跳起向外狂奔，而此狐竟走脫矣。人在三界牢獄，無異廚房，業已託胎為人，已難逃於一死，只有念佛往生，乃可死堸k過。錯過強壯之時，狐尾已經割去，若到桑榆遲暮，已將斷頭剖腹矣。苟非立弘誓願，奮不顧身，其能跳出迷途，蒙佛接引乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     歸咎冥王
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一人死，見冥王，據孽受罪。其人曰：「早知如此，大王何不先通一信？」冥王曰：「通過信矣。汝發漸黃，是第一信；汝齒漸搖，是第二信；汝力漸衰，是第三信；汝之耳目漸昏聵，是第四第五信。信之通也屢矣。」有少年者泣曰：「彼信通矣，我猶未也。」冥王曰：「通於爾亦多矣。爾猶憶某少年，有病死疫亡者乎？某少年，有刀傷縊死者乎？某少年有水溺火焚，狼吞蛇螫者乎？皆汝信也。豈必呼名而告也？」任汝有拔山蓋世之勇，掀天揭地之才，其能免於此間之對簿乎？獨有超然事外，不唯免於此間之對簿，並能使冥王敬而禮之者，則唯念佛往生之人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     撲燈蛾
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    燈蛾之死於油火也，非死於油火也，死於見也。人方憐而驅之，彼必乘隙而投之，以為我之所見者，必不謬。是以一往無前，死而後已也。人之嗜聲色、嗜貨利、嗜賭博者，亦因彼之所見者，止在於此。是以一往無前，直至死而後已也，何不借鑒於蛾也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     窗內蠅
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    癡蠅之在窗也，有盤旋往復，竟日不能出者，由其拘於所見不能作一退步耳。若能翻然作一退步，處處海闊天空矣。娑婆世界，是一個大窗隔，自古及今，不知關閉多少癡蠅於內。吾今幸而忽作退步，向西飛去也，向西飛去也，快哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     調馬四法
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛世有調御良馬者，佛問其用幾法，答言用四法：一恩，二威，三先威後恩，四先恩後威。佛言：「四法不調，將如之何？」馬師曰：「便當殺之。世尊教化眾生，當用何法？」佛言：「亦用四法：其一用恩者，謂善信之人，教以修行學道；其二用威者，謂造惡之人，示以三途輪轉；三則先教以修行學道，四則先示以三途輪轉。」馬師曰：「四法不化，將如之何？」佛言：「我亦殺之」。馬師曰：「如來大慈，何以行殺？」佛言：「四法不化，教亦無益，遂不與言。不與之言，即殺之矣。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     眼藥
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世尊之將入涅槃也，摩耶夫人（淨飯王之後），在忉利天宮，得數種惡夢，內一夢云：夢下界日輪忽沒，舉世黑暗，有無數羅剎，手執利刀，挑去世人之眼。摩耶歎曰：「此必吾子釋迦如來，入涅槃之兆也。」俄而阿那律尊者，果然升天來報矣。世間誹謗三寶之書，皆挑去人之眼目者也。末劫之人，福力愈淺，則此種書籍愈多；智慧愈微，則奉此種書籍者愈眾。故有福之人，必須早自覺悟，不被其挑，固為上也。倘或已經挑傷，宜速以妙藥塗之。藥何在？此書亦其一也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     有願必遂
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋呂文正公蒙正，字聖功，太宗時，舉進士第一，封許國公。每晨興禮佛時，必祝云：「不信佛者，勿生吾家，願吾子孫，世食天祿，護持三寶。」後從子（＊侄子）夷簡，封申國公。每遇元日，拜家廟後，即叩禮廣慧禪師。申公之子公著，亦封申國公，於天衣禪師亦如之。左丞好問，於圓照禪師亦如之，左丞之子用中，於佛照禪師亦如之。世世貴顯奉佛，果符公願。夫文正所期，不過世願，猶能成就。何況發菩提心，願生安養，而不遂其所求乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     為僧者不可不修淨土
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋青草堂禪師，素有戒行，年九十餘。曾氏常供養之，屢施衣物，僧感其德，許以託生其家。後曾氏婦人生子，使人看草堂，已坐化矣。所生子，即曾魯公也。以前世曾修福慧，故少年登高科，後作賢宰相。又如明末浙江僧大成，為寺中收盞飯供眾，道經飯店史家，其家奉佛，僧來化齋者必留。大成收飯回寺，史見其日飯少，輒以其飯湊滿。史家素無子，後其妻忽有孕。分娩時，親見大成走入臥房，急追問之，不得。而分娩者，竟產一男。是日大成僧不見來取飯，造寺問之，乃知即於是日謝世，於是即以大成名之。其子幼年，聰慧孝友，茹胎齋，終身不破戒，以順治乙未，大魁天下。自世俗觀之，此兩公者，皆富貴而享大名，若修行人觀之，兩僧之自誤者多矣。向使兩師知有西方法門，以其所修者回向淨土，縱或不能上品，猶或可以中品，何至僅以狀元宰相竟其局哉？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     高僧亦宜修淨土
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隋相州釋玄景，宗教俱通，道風遐播。大業二年六月，將欲示寂，沐浴端坐，兩目上視，忽自言曰：「吾欲生兜率內院，見彌勒菩薩，云何乃作夜摩天王？」眾問之，曰：「非爾所知也。」頃之又云：「天上甚忙，賓客甚多。」遂坐而逝。嗟乎！師修行時，固發心見彌勒，到此不能見彌勒，而轉作天王者也。自世俗觀之，其位已在上帝之上矣，然較之生於西方，則遠不逮也，是知高僧亦不可不修淨土也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     不可甘心作鬼
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大千世界，一切人類，不問貴賤智愚，老幼男女，臨終之後，若不出世，未有不為鬼者。勸人念佛，求生淨土，是勸世人不去為鬼也。小儒不信佛法，反從而謗之，不唯自己甘心為鬼，並欲勸一切世人為鬼矣。其現在不為鬼者，特暫耳，目下林林總總一切人，即轉盼後林林總總一切鬼也。人惟不知甚暫，所以疲形勞神以求富貴，無論不得富貴，縱是極富極貴，當臨去之候，手內不能齎分文，一鬼呼之而輒去，安在其為富貴耶？獨有念佛之人，到此無疾無災，安然脫化，身無一切病苦厄難，心無一切貪戀迷惑，惡鬼睹影潛蹤，閻老聞名頂禮，豈非超然出世之大丈夫乎！人惟如是，而後始能不作鬼也，則夫不作鬼者，誠非易事也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     九類皆當往生
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    九類者，所謂胎生、卵生、濕生、化生、有色、無色、有想、無想、非有想非無想也。九類，則盡乎富賤幽明，及天上天下之數矣。九類之中，最苦者三惡道，最樂者三界二十八天。止因未出生死，所以輪回六道，是苦者固苦，樂者亦苦也。縱使長壽諸天現享無涯之樂，然而天福報盡，仍墮三途，豈若極樂國土之永脫輪回，長辭六趣乎？余嘗於文昌、關帝、東嶽廟中進香。禮拜之後，必祝云：「願帝君尊信三寶，發菩提心，往生西方，行菩薩道。」又嘗頂禮斗母尊天及昊天上帝，雖誠惶誠恐，稽首頓首之後，亦願至尊念佛往生，行菩薩道，廣度一切。何以故？只因有智慧人，看得世間極高明事，無如念佛；最有福事，莫若往生。念佛往生，非一切福德所可比擬者也。斗母尊天，即經中摩利支天菩薩；昊天上帝，即經中所稱忉利天王。世尊每說法時，忉利天王，無不恭敬禮拜，侍立左右。今日聞此默祝，必然歡喜，斷無反開罪戾之事。吾輩幸而遇此法門，不思勇猛精進，回向菩提，豈非如來所稱最可憐憫者乎？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     念佛無枉用之力
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世俗之事，謀而不成，則前功盡棄。獨有念佛，縱有始無終，而從前所念，亦決不枉費。昔有樵夫，遇虎登樹，一稱南無佛，多生多劫後，猶賴之以出家，漸至成佛者，何況精誠一世乎？即或現世不能往生，來世必出生死，非如世俗之讀書不就，枉費精神；經營不就，反虧貲本也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     人間勝事無如念佛
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    《譬喻經》云「昔有夫妻二人，禱天求子，婦即懷娠，生四種物：一旃檀米斗，二甘露蜜瓶，三珍寶錦囊，四七節神杖。其人歎曰；『吾本求子，何用此物？』天神問曰：『汝欲得子何為？』其人曰：『吾欲得子，將來望其養育耳。』神曰：『斗中之米，取之復盈；甘露瓶中，能消百病；珍寶之囊，用之不竭；七節神杖，以備兇暴。人間孝子，豈能如是？』其人大喜，遂至殷富。後他國聞之，遣兵往奪，其人擎杖，飛行擊退，保之終身。」世人孜孜汲汲，無暇修行者，不過為妻子耳。然妻子縱極趨奉，安能若此四物哉！至於往生西方，則超生死，萬福莊嚴，所求如意，又豈四物之所可比哉！故天上人間，第一勝事無如念佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    清光緒二三年，北方數省大旱，有蔚州僧蓮某者，於村外小廟中住，有山東饑民突來，喊肚饑，要吃飯，僧云：「我飯已吃過，無有餘者。」其人要更急，僧云：「我為汝另煮點。」其僧日課六萬佛號。口雖許煮，欲將此一串珠掐完。其人意謂不與我煮，遂執斧，用背向頭一打，僧遂跌倒，其人以挖煤鐵勺，挖兩勺腦肉，倒於煤中而去。其僧昏迷，不知人事。遂到鐘前，急撞數十下。村中凡有官事，以撞鐘為號令，遂通來廟中，見僧仍臥被打之處，血流滂沱。而從屋至鐘前，來去皆流有血跡。按之，猶有氣，因扶起喚醒，云：「被饑民所打。」遂去數十人四路追之，其人被執，願為償命，拉至廟中，僧曰：「我與彼前生定規有怨，彼今打我，諸君又難為他，豈不是令我白受打？不但宿怨不能解，更結新怨，我吃不起此虧，我尚有一千錢，與他令去。」其僧之頂遂長合，而且仍復如平人之堅硬。但全頂無一毛，而周圍俱有傷痕，亦異矣哉。光緒十三年，（光）與其師弟蓮如，由紅螺山朝五台，回至其僧廟中，時已六十餘矣，面目奕奕有光，一望即知其為有道之士也。蓮如師指其頂，而為（光）言之。附之於此，以為啟信之助。民國十一年，釋印光記。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a04">
</a>
<span style="color:#333399">
     西歸直指卷四
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     往生事略
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔發明〕天下無憑無據者，其言不足信；有徵有驗者，其說必定真。念佛往生，有徵有驗者也。蓋天下萬事可假託，獨死生之事，纖毫不可假託。古今來聖賢豪傑，講道論德，修仁行義者，不啻千萬，然其沒也，不過以疾臥床，斯為考終命矣（＊考終命：老壽而死）。若要預知時至，沐浴端坐，或聞異香盈室，或見天樂迎空，自生民以來，未嘗有一人也。獨有念佛之人，此種祥瑞，不一而足，是莫受用於念佛之人，亦莫尊貴於念佛之人矣。夫臨去之際，既如此安閒，則所到之方，必定是非常福地，人奈何不於此際動一念乎？固將此地生西之人摘錄數十條，名為《往生事略》，亦欲見賢思齊，同生安養云爾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     菩薩往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如來記往
    <span>
</span>
    《大無量壽經》云：「彌勒白佛言：『於此世界，有幾菩薩，往生極樂？』佛告彌勒：『於此世界，有六十二億不退菩薩，往生彼國。小行菩薩，不可稱計。不但此國，他方佛土，如遠照佛剎，有百八十億菩薩，皆當往生，乃至十方佛剎，往生者甚多無數。我若具說，一劫猶未能盡。』」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文殊願生
    <span>
</span>
    《觀佛三昧經》：佛記文殊，當生極樂。《文殊發願偈》云：「願我命終時，滅除諸障礙，面見彌陀佛，往生安樂剎。生彼佛國已，滿足我大願。阿彌陀如來，現前授我記。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    普賢求往
    <span>
</span>
    《華嚴經》，普賢菩薩，列十種大願，普為眾生，求生淨土。偈云：「願我臨欲命終時，盡除一切諸障礙，面見彼佛阿彌陀，即得往生安樂剎。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    偈論淨土
    <span>
</span>
    天親菩薩，天竺人，廣造諸論。升兜率天宮內院，見彌勒佛。著《無量壽經論》及《淨土偈》、《五門修法》，普勸往生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    請佛形儀
    <span>
</span>
    天竺雞頭摩寺五通菩薩，以神力往安樂國，見阿彌陀佛，陳云：「娑婆眾生，願生淨土，無佛形儀，請垂降許。」佛言：「汝應先行，尋當現彼。」五通還，聖儀已至，一佛五十菩薩，各坐蓮花，在樹葉上。遂傳寫流布，見《感通傳》。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    造論起信
    <span>
</span>
    馬鳴菩薩，西天第十二祖，嘗著《起信論》，後明求生淨土，詞皆切要。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    龍樹記生
    <span>
</span>
    《楞伽經》云：「大慧汝當知，善逝涅槃後，未來世當有，持於我法者，大名德比丘，厥號為龍樹。能破有無宗，世間中顯我。無上大乘法，得初歡喜地，往生安樂國。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    集善往生
    <span>
</span>
    《大悲經》云：「佛言：『我滅度後，北天竺國有比丘，名祁婆迦，修集無量種種最勝菩提善根。已而命終，生於西方，過百千億世界，無量壽國。於彼佛所，種諸善根，後當作佛，號無垢光。』」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    得忍往生
    <span>
</span>
    《菩薩生地經》云：「佛言：『時差摩竭，得不起法忍，五百清信士，二十五清信女，皆得不退轉地，壽終俱生無量壽佛清淨國。』」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    勝會書名
    <span>
</span>
    長廬賾禪師，遵慧遠大師遺範，建蓮花勝會，普勸念佛。一夕夢一少年，烏巾白衣，風貌清美，揖而曰：「欲入公蓮花勝會，乞書一名。」師問何名，答曰「普慧」。書已，又云：「家兄普賢，亦乞並書。」覺而異之，忽思《華嚴經·離世間品》有二菩薩名，普慧連發二百問，普賢連下二千答。此大菩薩也，何得荷冥加乃爾？遂書二菩薩為會首。　蓮大師曰：「凡僧結社，古聖書名。甚哉！淨土之非小緣也，良由事出真誠，則冥通靈應爾，非可強致也。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     高僧往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    慧遠大師
    <span>
</span>
    晉慧遠，雁門樓煩人。博通世典，尤善六經，聞安法師講《般若經》，豁然大悟，因剃染事之。太元六年，過潯陽，見廬山閑曠，可以息心，遂感山神現夢，一夕雷雨，林木自至。刺史桓伊，乃為建殿，名曰神運。以慧永先住西林，故號所居為東林。建念佛社，三十年不入塵俗，專志西方。製六時蓮漏，念誦不輟。高僧鉅儒預社者百二十三人，澄心繫念，三睹聖相，而沈厚不言。後十九年，七月晦夕（＊晦：每月的最末一天稱「晦」），於般若台，方從定起，見阿彌陀佛，身滿虛空圓光之中，無量化佛，觀音勢至，左右侍立。又見水流光明，分十四支，洄注上下，演說妙法。佛言：「吾以本願力，來安慰汝。汝七日後，當生我國。」又見佛陀耶舍、慧持、慧永、劉遺民輩，已往生者，皆在佛側。師喜，謂門人曰：「吾始居此，已三睹聖相，今復再見，必生淨土矣。」至期，端坐而逝，時義熙十二年八月初六日也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    慧永
    <span>
</span>
    晉慧永，河內人。十二出家，既而與遠公同依安法師。太元初，駐錫廬山，刺史陶範，捨宅為西林寺以居之。絕志塵囂，標心安養。義熙十年示疾，忽斂衣欲起，眾驚問，答曰：「佛來迎我。」言訖而化，異香七日方滅。唐玄宗追諡覺寂大師。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    僧叡
    <span>
</span>
    晉僧叡，冀州人。遊學諸方，遠歷天竺，還關中，從羅什師，稟受經義。後預廬山蓮社，專心念佛。宋元嘉十六年，忽告眾曰：「吾將行矣。」面西合掌而化。眾見師榻前一金蓮花，倏然而隱，五色香煙，從其房出。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    道敬
    <span>
</span>
    晉道敬，琅琊人。祖王凝之，刺江州，因從遠公出家。年十七，博通經論，日記萬言，篤信念佛，早夜弗替。永初元年，謂眾曰：「先師見命，吾其行矣。」端坐念佛而化，眾見光明滿室，彌時方滅（＊彌時：滿一個時辰）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    僧顯
    <span>
</span>
    晉竺僧顯，南遊江左，遇疾，專志西方，虔苦不替。忽見阿彌陀佛，光照己身，所患皆愈，即起沐浴，為旁人說所見，並陳誡因果，詞意剴切，明晨端坐而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    慧光
    <span>
</span>
    齊慧光，居洛陽，著《華嚴》、《涅槃》、《十地》等疏。一日有疾，見天眾來迎，光曰：「我所願生，唯淨土耳。」遂專志念佛，已而見化佛空迎，光稽首曰：「願攝受我。」禱祝方畢，已化去矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    道珍
    <span>
</span>
    梁道珍，住廬山修淨業，曾夢海中有舟西往，問之，曰往極樂國。珍乞隨行，舟中曰：「汝未營浴室，未誦《彌陀經》，不得遂往。」覺而浴僧誦經，歷年不輟。後見池面降白銀台。珍默記其瑞，秘而不言。一夕，邑人見半山，烈火千炬，交相輝映，謂是諸王禮覲。及旦訪之，乃知珍已坐化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    神鸞
    <span>
</span>
    後魏曇鸞，少遊五台，感靈異出家，而性嗜長生，受陶隱居《仙經》十卷。後遇菩提流支，乃問曰：「佛有長生不死術乎？」支笑曰：「長生不死，吾佛道也。」乃授以《十六觀經》，曰：「學此，則三界無復生，六道無復往，其為壽也，河沙劫石，莫能比焉。」鸞大喜，遂焚《仙經》，而專修淨業。寒暑疾痛，曾無少懈，魏主號為神鸞。一日見梵僧謂曰：「吾龍樹也。以汝同志，故來相見。」鸞自知時至，集眾誡曰：「地獄諸苦，不可不懼；九品淨業，不可不修。」令弟子高聲念佛，西向稽首而終。眾聞天樂自西而來，良久乃已。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    智者大師
    <span>
</span>
    隋智顗，號智者大師。孩提時見像即禮，逢僧必拜，年十八，出家於果願寺。後禮南嶽思大禪師，著《觀經疏》，及《十疑論》等，讚揚淨土。將示寂，謂弟子曰：「世緣畢矣。」唱《十六觀經》經題竟，復曰：「西方淨土，易往無人，火車相現。一念改悔者，尚得往生，況戒定熏修者乎？」智朗曰：「未知大師證入何位？」曰：「但登五品。」又曰：「觀音大士來迎吾。」言訖，稱三寶名，如入禪定。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    登法師
    <span>
</span>
    隋登法師，講《涅槃經》於並州興國寺。來聽經者，普勸念佛往生。開皇十二年命終，異香滿室。及殯，祥雲香氣，遍諸聚落。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    善導和尚
    <span>
</span>
    唐善導，貞觀中見西河綽禪師九品道場，喜曰：「此真入佛之津要。」遂殫志精勤，晝夜禮誦。每入室，胡跪念佛，非力竭不休。雖寒冰時，或至流汗。出則為人演說淨土，三十餘年，未嘗睡眠。好食送廚，粗惡自奉。所得襯施（＊襯施：對僧道的施捨。），寫《彌陀經》十萬卷，淨土變相三百壁（＊變相：繪佛相及經文中故事的圖畫），從其化者甚眾。有誦《彌陀經》十萬遍，至五十萬遍者；有念佛日課萬聲，至十萬聲者；得念佛三昧，往生西方者，不可勝記。其勸世偈曰：「漸漸雞皮鶴發，看看行步龍鍾。假饒金玉滿堂，難免衰殘病苦。任汝千般快樂，無常終是到來。惟有徑路修行，但念阿彌陀佛。」一日忽謂人曰：「此身可厭，吾其西歸。」乃登柳樹而化。高宗知之，賜其寺額曰「光明」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    康法師
    <span>
</span>
    唐少康，縉雲人，十五通《法華》、《楞嚴》。貞元中，見白馬寺內文字放光，探之，乃善導和尚《西方化導文》也。因祝曰：「若淨土有緣，乞更放光。」祝訖，光明轉熾。遂詣長安善導和尚影堂瞻禮，忽見遺像升空。後至新定，先化小兒念佛。初時，念佛一聲者，與一文。繼而能念十聲者，與一文。年餘，無少長貴賤皆知念佛。復於烏龍山，建淨土道場，策勵學者。後二十一年十月三日，囑道俗曰：「當於淨土，起欣樂心；於閻浮提，起厭離心。」遂放異光數道而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    懷玉
    <span>
</span>
    唐懷玉，台州人。布衣一食，常坐不臥。誦《彌陀經》三十萬遍，日課佛五萬聲。天寶元年，見聖像滿虛空中，一人持銀台至，玉曰：「吾一生精進，誓取金台，何為不爾？」銀台遂隱，三七日後，擎台者復見。云師以精進，得升上品，宜趺坐以俟。越三日，異光滿室，謂弟子曰：「吾生淨土矣。」含笑而逝。郡太守段公，作偈讚曰：「吾師一念登初地，樂國笙歌兩度來。惟有門前古槐樹，枝低只為挂金台。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    道昂
    <span>
</span>
    唐道昂，魏郡人，常講《華嚴》、《地論》，勸人求生西方。後預知時至，訂以八月辭世，人未之信也。至八月朔，無所患，問齋時至未，即升高座，爐香自發，引四眾說菩薩戒。說訖，見天眾繽紛，管弦嘹亮，告眾曰：「兜率陀天迎我。然天道乃生死根本，非吾素願。吾本求生西方，此誠不知何以不遂。」俄而天樂隱沒，但見西方香花伎樂，充塞虛空，旋繞頂上。大眾仰觀，遐邇驚歎。昂曰：「淨土相現，吾當逝矣。」言訖，香爐忽墜於手，即於高座而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    僧衒
    <span>
</span>
    唐僧衒，並州人。初念慈氏，期上生兜率。年九十，遇道綽禪師，得聞淨土，始回心念佛，日禮千拜，一心無怠。後有疾，告弟子曰：「阿彌陀佛，授我香衣。觀音、勢至，共垂寶手，吾其行矣。」言訖而逝。七日異香不散。時有啟芳圓果二法師，目擊其事，亦發勇猛，誓必生西。晝夜念佛不輟，忽見七寶池邊，佛及大士坐寶台，二僧作禮。佛云：「念我名者，皆生我國。」復見三道寶階，其一白衣，一則道俗相半，其一唯僧也。皆至心念佛，得生彼土之人。後五日，忽聞鐘聲，兩僧同時化去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    壽洪
    <span>
</span>
    唐壽洪，汾陽人。一心念佛，求生安養。將亡，見兜率天童子來迎。洪曰：「我期西往，不生天上。」即令眾念佛，未幾，洪曰：「佛從西來。」言訖而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大行
    <span>
</span>
    唐大行，居泰山，修普賢懺法三年，感大士現身。晚歲入藏陳願，隨手得《彌陀經》，晝夜誦持至三七日。睹琉璃地上，佛及大士現身。僖宗聞之，詔入內，賜號常精進菩薩。後一年，琉璃地復現，即日而終。異香經旬，肉身不壞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    明瞻
    <span>
</span>
    唐明瞻，晚歲刻志安養，念佛不輟。或譏其遲暮，瞻曰：「十念成功，猶得見佛。吾何慮乎？」後因疾，於興善寺具齋，別道俗。時仆射房玄齡、杜如晦，皆與焉。日過午，整威儀念佛，遽曰：「佛來矣，二大士亦至。」竦身合掌而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    永明壽禪師
    <span>
</span>
    吳越延壽，餘杭人。初為縣庫吏，取庫銀到西湖，盡買生放之，法當死。聞將刑，大喜曰：「此番雖死，吾必往西方。吾所放生，不知幾千萬萬矣。」錢穆王特命赦為僧，賜名延壽。依四明翠岩師出家，參天台韶國師，發明心要。後住永明，專修淨業，夜往別峰，行道念佛。旁人時聞天樂鳴空，忠懿王歎曰：「自古求西方，未有如此專切者。」乃建西方香嚴殿，以成其志。開寶八年，二月二十六日晨起，焚香告眾，趺坐而化。後有僧來自臨川，經年繞其塔。人問之，曰：「吾病入冥，見殿左供一僧像，冥王朝夕禮拜，密詢其人，曰：『此杭州永明壽禪師也。凡死者必經此處，此師生西方上上品矣，王重其德，故禮敬耳。』」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    志通
    <span>
</span>
    石晉志通，鳳翔人。因見智者大師淨土儀式，不勝欣忭。自是不向西唾，不背西坐，專心念佛。後見白鶴孔雀，成行西下，又見蓮花開合於前，乃云：「白鶴孔雀，淨土境也；蓮花光相，受生處也。淨土現矣。」乃起禮佛而終。闍維時（＊闍維：梵文譯音，意為火化），有五色祥雲，環覆火上，舍利鱗砌於身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    圓淨常法師
    <span>
</span>
    宋省常，錢塘人，七歲出家。淳化中，住南昭慶，慕廬山之風，乃刺血書《華嚴經·淨行品》，回向西方。士大夫預會者，稱淨行弟子，而文正公王旦為之首，一時公卿牧伯，共百二十人，比丘千人。翰林蘇易簡，作《淨行品序》，至謂：「予當布發以承其足，剜肉以請其法，猶尚不辭，況陋文淺學，而有惜哉！」天禧四年正月十二日，端正念佛。有頃，厲然唱云：「佛來也。」泊然而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    淨觀
    <span>
</span>
    宋淨觀，住嘉禾寂光庵，修淨土懺法十餘年，謂弟子曰：「我過二十七日行矣。」至期二日前，見紅蓮花，次日又見黃蓮花滿室，有化童子坐花上，仙帶結束。至第三日，入龕端坐，命眾念佛，頃之脫去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    慈雲懺主
    <span>
</span>
    宋遵式，台州臨海縣人。學行高古，名冠兩浙。專修淨土，常行般舟三昧（＊般舟三昧：又名佛立三昧，意謂修此三昧的人，能見十方諸佛，立於其前。修的時候，不坐不臥，從早到晚，又由晚到明，不走即立，以九十日為一期，專念阿彌陀佛名號）。九十晝夜不睡眠，兩足皮裂，嘔血不已。夢觀音以手指其口，注甘露灌之，覺身心清涼，疾遂愈。著《淨土決疑行願》，及《淨土懺法》行世。淨化之日，炷香禮佛，願生安養，至晚坐脫，人見大星隕於靈鷲峰。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    圓照本禪師
    <span>
</span>
    宋宗本，常州無錫人。初參天衣懷禪師，念佛有省，後遷淨慈，奉詔入東京，召對稱旨。平居密修淨業。雷峰法師，神遊淨土，見一花殊麗，問之，曰：「待淨慈本禪師耳。」又資福曦公，亦來禮足施金，問其故，曰：「定中見金蓮花，是待本公者。」又見蓮花無數，內有萎者，曰：「此退墮人也。」因問：「本公留心禪學，何以淨土標名？」答曰：「雖在宗門，亦兼修淨土耳。」後臨終，安坐而逝。諡圓照禪師。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    久法華
    <span>
</span>
    宋可久，居明州，常誦《法華》，願生淨土，時號「久法華」。元祐八年，年八十一，坐化。三日後復甦，謂人曰：「吾見淨土境，與經所言符合，蓮花臺上，皆標合生者名。見一金台，標成都府廣教院勳公，一標明州孫十二郎，一標可久。一銀台，標明州徐道姑。」言訖復化，五年徐道姑亡，異香滿室。十二年孫十二郎亡，天樂迎空，皆如所言。蓮花標名，人或疑其太著，然言於坐化復甦之後，而又皆懸記於數年之前，豈其猶不足信與？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    截流大師
    <span>
</span>
    師諱行策，明末宜興蔣司農第八子。父鹿長先生，夢憨山大師入臥內，忽報楊夫人得一公子，即師也。年十八，父沒，喪葬畢，即投武林箬庵和尚出家。後應虞山普仁院請，闡揚淨土法門，每日六時念佛，自謂佛號萬聲，雖忙不缺。嘗著蓮藏一集，勸緇素。以康熙十九年七月九日辭世。坐化之刻，有遠鄉童子正當午食，忽投箸仆地，半日方甦。問之，乃云：「此刻有截流和尚往生，土地命我擎幡送耳。」又有城南姓吳者，已亡數日，忽附其家幼童言之，亦謂親見冥王跪送，是日冥府停刑一日。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     尼僧往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    尼大明
    <span>
</span>
    隋尼大明，每入室禮念，先著淨衣，口含沈香，文帝後甚重之。將終之日，眾聞沈香滿室，俄而光明如雲，隱隱向西而沒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    尼淨真
    <span>
</span>
    唐尼淨真，居長安積善寺，衲衣乞食，誦《金剛經》十萬遍，一心念佛。語弟子曰：「五月內，十度見佛，兩度見寶蓮花上童子戲，吾已得上品生。」言訖，跏趺而化，祥光滿庵。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    尼悟性
    <span>
</span>
    唐尼悟性，居廬山念佛，虔願往生，忽聞空中樂音，謂左右曰：「吾已得中品生，見同志念佛精進者，皆有蓮花待之，汝等各自努力。」言訖而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    尼能奉
    <span>
</span>
    宋尼能奉，錢唐人。專修淨業，嘗夢佛光照身，及聞空中善言開慰，告其徒曰：「吾往生時至。」少頃，聞奉念佛聲甚厲，視之則合掌面西坐逝矣，異香滿室，樂音西邁。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    尼法藏
    <span>
</span>
    宋尼法藏，居金陵，勤志念佛，不管外務，夜見佛菩薩來，光明照耀，合掌念佛而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    〔按〕蓮大師曰：「佛以姨母出家，歎正法由此而滅。使女人出家者，皆如上五人，正法其彌昌乎？而勢有所不能，佛之懸記，非過矣。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     王臣往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    烏萇國王
    <span>
</span>
    烏萇國王，萬機之暇，雅好佛法。嘗謂侍臣曰：「朕為國王，雖享福樂，不免無常。聞西方阿彌陀佛國，可以棲神，朕當發願，求生彼國。」於是六時行道念佛，每供佛飯僧，王及夫人，躬自行膳，三十年不廢。臨崩，容色愉悅，共見化佛來迎，祥瑞不一。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋世子
    <span>
</span>
    宋魏世子，父子三人，與一郡主，俱修西方，惟妻不修。後郡主早夭，死七日復生，謂其母曰：「兒見西方七寶池中，吾父及兄，三人皆有蓮花，後當生彼。惟母獨無，是以暫歸相報，願母及早念佛。」言訖，復瞑目逝。其母由是頓發信心，念佛不倦，以後相繼坐脫，臨終皆有瑞應。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劉遺民參軍
    <span>
</span>
    晉劉遺民，彭城人，楚元王之後。少孤，事母以孝聞。初為府參軍，即隱去。謝安、劉裕交薦不就，入廬山，預遠公蓮社，專志念佛，積久弗懈。嘗於定中，見佛光照地，皆作金色。居十五年，見阿彌陀佛玉毫光照，垂手慰接。劉拜懇曰：「安得如來手摩我頭，衣覆我體？」俄而佛如言慰之。一夕，又夢如來項有圓光，胸有卍字，指池中八功德水，令飲之，劉飲而甘美，覺來異香發於毛孔，乃告眾曰：「淨土緣至矣。」焚香對像祝曰：「我以釋迦如來遺教，知有阿彌陀佛，以香先供釋迦如來，次供阿彌陀佛，及《妙法華經》。願一切有情，俱生淨土。」言訖，合掌面西而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    馬子雲縣尉
    <span>
</span>
    唐馬子雲，舉教廉，為涇邑尉。押租赴京，遭風舟溺，被繫，乃專心念佛五年，遇赦，入南陵山寺隱居。一日謂人曰：「吾一生精勤念佛，今淨業已成，行將往生矣。」明日沐浴整衣，端坐合掌，異香滿戶。喜曰：「佛來迎吾。」言已而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    張迪助教
    <span>
</span>
    宋張迪，錢塘人。官助教，從圓淨律師，受菩薩戒。咨問淨業法門，篤志修持，誓生安養。每念佛時，勇猛揚聲，至失聲猶不已。一日謂圓淨曰：「定中見白色頻伽鳥，翔舞於前。」又三年，西向端坐，念佛而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王龍舒進士
    <span>
</span>
    宋王日休，龍舒人。端淨簡潔，博極經史。一日捐之，曰：「是皆業習，非究竟法，吾其為西方之歸。」自是精進念佛。年六十，布衣蔬食，日課千拜，夜分乃寢。作《淨土文》勸世。將卒三日前，遍別知識，至期讀書罷，如常禮念，忽厲聲稱阿彌陀佛，唱言：「佛來迎吾！」屹然立化。邦人有夢二童子，引公西行者，於是家家畫像，供之如神云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    葛繁大夫
    <span>
</span>
    宋葛繁，澄江人。少登科第，官至朝散。凡公署私居，必營淨室、設佛像。嘗入室禮誦，舍利從空而下。平時以淨業普勸道俗，多服其化。有僧定中神遊淨土，見繁在焉。後無疾，面西端坐而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    楊無為提刑
    <span>
</span>
    宋楊傑，無為州人，號無為子。少年登科，官尚書主客郎，提點兩浙刑獄。尊崇佛法，明悟禪宗，謂眾生根有利鈍，唯有西方淨土，易知易行。嘗作《天臺十疑論序》、《淨土決疑集序》，闡揚修淨法門。晚年繪丈六彌陀像，隨行供養。感佛來迎，端坐而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文彥博潞公
    <span>
</span>
    宋文彥博崇信三寶，專修淨業。居京師時，與淨嚴法師結社念佛。嘗勸萬人，當時士大夫曾有偈贈之曰：「知君膽氣大如天，願結西方十萬緣。不為一身求活計，大家齊上渡頭船。」臨終無疾，安然念佛而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鍾離少師
    <span>
</span>
    宋鍾離瑾，提刑浙西日，遇慈雲懺主，遂篤信淨土。後知開封，出則盡瘁國事，入則不寐念佛。忽夜促家人起，索浴更衣坐逝。舉家見瑾乘青蓮花，仙樂迎引西去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    錢象祖郡守
    <span>
</span>
    宋錢象祖，號止庵。守金陵日，公事外，唯念佛不輟。嘗於鄉州，建接待庵院十餘處，皆以淨土極樂等名之。自左相辭歸，益專心於淨業。嘉定四年二月，有微疾，索筆書偈，趺坐而化。後有人夢公生西為慈濟菩薩。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王敏仲侍郎
    <span>
</span>
    宋王古，字敏仲，官禮部侍郎。慈仁愛物，七世不殺，深契禪宗，又棲心淨土。著《直指淨土決疑集》三卷，普勸念佛，行住坐臥，唯以念佛作觀為事，數珠未嘗去手。後安坐念佛，沐浴更衣而脫。有僧神遊淨土，見古與葛繁同在，往生益有徵矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     居士往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    周續之
    <span>
</span>
    晉周續之，雁門人。十二通五經五緯，號「十經童子」。公卿交辟，皆不就。事廬山遠法師，預蓮社。文帝踐祚（＊踐祚：皇帝即位），召對辨析，帝大悅，時稱通隱先生。後居鍾山，專心念佛，愈老愈篤。一日向空云：「佛來迎我。」合掌而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宋滿
    <span>
</span>
    隋宋滿，常州人。計豆念佛，積三十石。開皇八年九月，飯僧畢，坐逝。人見天花，並聞異香，滿乘空西去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鄭牧卿
    <span>
</span>
    唐鄭牧卿，舉家念佛，開元中病篤，有勸進魚肉者，嚴拒不許。手執香爐，願求往生，忽異香充蔚，寂然而逝。尚書蘇頲，其舅也，夢寶池蓮開，牧卿坐其上。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    元子才
    <span>
</span>
    唐元子才，居潤州觀音寺，通《彌陀經》，念佛。忽小疾，聞空中香氣樂音，似有人言：「粗樂已過，細樂續來，君當行矣。」念佛而化，異香數日不散。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孫良
    <span>
</span>
    宋孫良，錢塘人。隱居閱大藏，尤得《華嚴》之旨。依大智律師，受菩薩戒，日誦佛萬聲，二十年弗輟。忽命家人請僧念佛，以助往生。僧集，念佛方半晌，望空合掌云：「佛及菩薩，已荷降臨。」退坐而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王闐
    <span>
</span>
    宋王闐，四明人，號無功叟。凡禪林宗旨，天臺教門，無不洞達。著《淨土自信錄》，晚年專心念佛，西向坐化。異香芬郁，焚龕時，獲舍利如菽者百八粒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孫忠
    <span>
</span>
    宋孫忠，四明人。早慕西方，築庵念佛。後因病，請僧百人念佛，忽仰空合掌，手結雙印，怡然而化。合城聞天樂異香，漸向西沒。二子亦專心念佛，相繼坐化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    沈銓
    <span>
</span>
    宋沈銓，家錢塘，同妻施氏，專修淨土。平時諸善，悉用回向。後與妻先後命終，皆感化佛來迎，天樂徹耳之瑞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    唐世良
    <span>
</span>
    宋唐世良，會稽人，持戒念佛，誦《彌陀經》十萬遍。一日忽曰：「佛來迎我。」言訖作禮，即便命終。有人在道味山，夢西有異光，幡華天樂，空中聲云：「唐世良已歸淨土。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    陸俊
    <span>
</span>
    宋陸俊，錢塘人。少事公門，久之棄去，以淨土為業。每對佛懺悔，垂淚交頤。臨終請圓淨律師，開示西方，諷《觀經》至「上品」，淨曰：「可以行矣。」俊曰：「眾聖未齊，姑待之。」少頃，忽起就竹床，面西端坐而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吳子章
    <span>
</span>
    元吳子章，蘇州人。世業醫，與兄子才，同參雲屋和尚，精勤念佛，合門奉法。至正間，無疾合掌稱佛名，安然脫化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蓮花太公
    <span>
</span>
    明蓮花太公者，越人。一生拙樸，唯晝夜念佛不絕，命終後，棺上忽生蓮花一枝，親里驚歎，以是知其必往生云。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    華居士
    <span>
</span>
    明華某，江干人。醇樸無偽，但知求生西方。中年，以家業託子，獨處一室，不涉世事，朝暮唯孜孜念佛。後將卒，自知時至，更衣整冠，別眾而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吳居士
    <span>
</span>
    吳毛，青陽吳六房家人。持戒修善，念佛不輟。順治初年，值左氏兵渡江，舉家避出，獨吳毛代主守宅，被賊七槍而死。少頃，其弟來看，又復甦曰：「吾有宿業，當受豬身七次，以齋戒力，將七槍散其怨，從此徑生西方矣。」後其主恍惚見空際有一神人，前後幢幡，尊嚴無比，曰：「吾即吳毛也。緣到天界，偶過此耳。」言訖不見，主為畫其像而敬禮焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    周益生
    <span>
</span>
    周益生，崑山世族也。住後市橋，業醫，不與貧人計利，病者招之輒往。日間唯念佛不絕，一意求生西方。康熙乙巳間，年已望七，忽欲辭世，謂家人曰：「取筆硯來，吾欲書偈而往。」書畢，遂怡然念佛而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    沈承先
    <span>
</span>
    崑山沈承先，住宣化坊，以木作為業。年七十餘，持齋念佛，專修淨土，手不停斧斤，而佛聲亦不絕口。康熙十年三月，預知時至，三日前，遍別親族道友，謂：「吾當往生西方，此後不復相見」。告子媳曰：「吾明日十五將往生矣。」明晨浴畢更衣，向西端坐，取一淨幾置前，憑而念佛，焚香趺坐而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王孟鄰
    <span>
</span>
    王孟鄰，崑山儒家子也，一生授徒，誠實無偽。生一子，號湘臣，事親甚孝。孟鄰日間惟以念佛為事。康熙四十一年，已七旬外。初冬，有微疾，余於十一月初旬問之，孟鄰曰：「十七，世俗所謂彌陀聖誕也，予於是日行矣。」余曰：「屆期，某當來送先生。」至十七，清晨往候，雖臥病，神色怡然。余曰：「先生當發菩提心。經云：『修行不發菩提心，譬如耕田不下種』。」因以四弘誓願，與之細論，孟鄰首肯。余曰：「某暫別，少停再來。」因密囑其子湘臣曰：「尊人倘謝世緣，切莫呼喚啼哭。」迨飯後，復往，孟鄰已念佛脫化矣。　孟鄰族中，有貞生者，余內戚也。其父彥敷，為崑庠善友，崇奉三寶。貞生美少年，能書，多習氣，不甚信奉。一日得病，見有長大黑鬼，謂是前世怨仇，貞生怖甚，遂勇猛念佛，求生西方。念佛稍懈，鬼形遂現。臨沒時，氣竭力盡，其聲漸低，隱隱向西去，據理斷之，雖無異香天樂，必定生於安養。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蘇岐山
    <span>
</span>
    崑山蘇岐山，名起鳳，幼年矢志宗乘，遍參知識，有所悟入。一生戒殺，蟲蟻不傷。晚年篤修淨土，四威儀中，未嘗間斷。康熙己卯，年已八十，時值嚴寒，擁被而坐，十一月廿六日午間，謂其孫甸方曰：「淨土之緣熟矣，三日前，即見佛來。吾不欲顯言耳，今夜子時，吾當往生矣。」更餘披衣而起，焚香燃燭，端坐向西，命家中亦各念佛以助往生。將及三更，聲音漸低，寂然而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吳敬山
    <span>
</span>
    吳敬山與蘇岐山，居同里，為蓮社友，年逾七十，發願參學。善友蘇甸方以其年老，勸其專修西方，可以一生成就。吳信之，晝夜念佛不輟。未及一載，吳之至戚來，謂甸方曰：「今早敬山，見護法神現，接引往生。臨行時安然坐脫，特囑我致謝，是以來耳。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王君榮
    <span>
</span>
    太倉王君榮，自幼持戒參學，見地超卓。後修淨土，日課佛號萬聲，寒暑無間。康熙五十六年八月初二日，預知時至，請淨名庵乾行長老至，欲令開示，兼作證明。日方午，乾師曰：「歸期盍於後日。」王曰：「吾已決定今日矣。」索筆作偈後，命其女備好龕，遂合掌念佛而逝。女抱以入龕，力不能勝，因默禱之，忽然輕舉。世壽八十有一。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     童子往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二沙彌
    <span>
</span>
    隋汶州二沙彌，同志念佛。長者忽亡，至淨土見佛，白言：「有小沙彌同修，可得生否？」佛言：「由彼勸汝，汝方發心，汝今可歸，益修淨業，三年之後，當同來此。」至期二人俱見佛來，大地震動，天花飄舞，二僧同化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    童子願往
    <span>
</span>
    唐惟岸師，修淨土懺法，精勤不倦。見觀音勢至二菩薩，現於空中，岸喜，欲覓畫工圖之。忽有二人，自言能畫，畫畢不見。岸乃告眾弟子曰：「吾今往生，誰偕行者？」有童子願往，岸令歸辭父母，父母謂是戲言，不之信。頃之，沐浴更衣，先行坐化。岸因索筆作讚，書讚畢，亦兀然坐逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    師贊
    <span>
</span>
    宋師贊，雍州人。為僧童，年十四，念佛不絕。忽遇疾暴亡，俄而復甦，謂師及父母曰：「阿彌陀佛在此，當隨行。」鄰人見空中寶台，五色異光，向西而沒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何曇跡
    <span>
</span>
    元何曇跡，年十八，持菩薩戒，終日念佛。一日四鼓即起，人云太早。答云：「吾見金相淩空，幡花來迎耳。」遂坐脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吳某
    <span>
</span>
    吳某，浙人，祖父俱庠生。順治元年，大兵圍城，父母失散。吳被掠，送張將官標下服役，時方十三，自歎吾本儒家子，今下賤若此，必是宿業。遂於佛前立誓，持齋念佛，日誦《金剛經》一遍，回向生西。年十六，本官發糧充丁，即將糧銀，買香供佛，跪誦阿彌陀聖號。至丁酉年十月廿二，忽告本官，欲往西方。本官不信，訶為妖言。次日，又到提督前乞假，提督怒，批送本官捆打十五，毫無怨言。又向各營作別，自限十一月初一日歸西。是日五更，沐浴焚香，拜佛畢，仍至本官船上叩辭。本官大怒，差兵隨至焚身之所，見其西向三拜，端坐說偈。偈畢，自吐三昧火出，焚化其軀。合營官長，皆遙望羅拜，本官合門齋戒。贊曰：「身披鐵甲，足步金蓮，願諸將士，各著一鞭。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     婦女往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    隋皇后
    <span>
</span>
    隋文帝後獨孤氏，雖處王宮，深厭女質，常念阿彌陀佛，求生淨土。八月甲子，辭世之日，異香滿室，一切音樂，自然震響。帝問闍提斯那，是何祥瑞，答曰：「皇后專修淨業，得生其國，故有斯瑞。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    溫靜文妻
    <span>
</span>
    唐溫靜文妻，並州人。久患在床，夫勸以念佛，乃至心稱念者一年。一日忽見淨土聖境，告其夫曰：「吾已見佛，後月當去。並囑父母，亦生西方。」言訖，吉祥善逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    李氏
    <span>
</span>
    宋胡門李氏，上虞人。夫喪後，日夜高聲念佛，及誦《彌陀經》，十餘年不替。一日見僧覆以緋蓋，曰：「汝十五日子時往生」。問師何人，曰：「是汝所念者。」李乃遍別姻親，端坐而逝。眾見異樣光明照耀奪目，七日焚化，六根不壞，舍利不可數計。次日焚化處，生一花，狀如白罌粟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鄭氏
    <span>
</span>
    宋鄭氏，錢塘人。日課《觀音經》，念佛不輟。後病中索浴，浴畢，向西坐，問家人：「聞磬聲乎？佛與菩薩且至」。已而喜曰：「佛菩薩皆至矣。」合掌而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王氏夫人
    <span>
</span>
    宋荊王夫人王氏，專修淨業，曉夕勤至。給侍之人，無不則效。惟一妾懈慢，夫人責之，遂悔悟精進。忽無疾而逝，後致夢他妾云：「蒙夫人誨，已生安養。」夫人未信也。未幾，夢與妾同遊寶池，見一花天衣飄揚，題曰楊傑，一花朝服而坐，題曰馬圩。復見金台，光明晃耀。妾指曰：「此夫人生處也。」既覺，彌加精進，年八十一，慶誕之晨，左右方獻壽儀，而夫人手秉香燭，向觀音大士前立化矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    陸氏宜人
    <span>
</span>
    宋宜人陸氏，朝請王璵妻也。常誦《法華》，篤意淨土，每一禮懺，必念佛萬聲，如是者三十年。一日忽聞天鼓自鳴，人方驚異，即面西端坐，雙手結印而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    龔氏
    <span>
</span>
    宋錢塘龔氏，晝夜念佛，誦《彌陀經》。後有疾，請亨律師指示，陳說未終，端坐而化。老妾於氏，亦念佛不輟。一夕夢龔氏告云：「我已生淨土，汝七日當生。」至期果無疾而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    項氏
    <span>
</span>
    宋項氏，名妙智，寡居，有二女，悉令為尼，精勤念佛。終時異香滿室，西向結印，微笑而脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    裴氏女
    <span>
</span>
    宋汾陽裴氏女，專志念佛，寒暑無間。報盡日，索火焚香，言「佛以蓮台迎我，我當往生。」已而天花飛墜，安坐而終。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    沈氏
    <span>
</span>
    宋沈氏，自幼茹齋念佛，歸章氏（＊歸：舊時稱女子出嫁為「歸」），濟人凍餒。因小恙，念佛尤力。忽見菩薩諸天聖眾，普現目前，即日吉祥善逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孫氏
    <span>
</span>
    宋四明孫氏，寡居念佛，三十年不懈。後微疾，夢同八僧禮懺。既覺，沐浴更衣，請僧禮懺，於大眾前，端坐誦經，至一心不亂。左手結印而逝，遠近皆聞空中樂音。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    樓氏
    <span>
</span>
    宋樓氏慧靜，適寺簿周元卿（＊適：女子出嫁）。嘗披玩《傳燈》，發明見地。尤以淨土為指歸，念佛不輟。晚年有疾，忽見蓮花紫色，化佛無數，異香滿庭。語家人，急助我念佛，俄頃坐逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    秦氏
    <span>
</span>
    宋秦氏淨堅，厭惡女身，與夫各處，精持齋戒。閱《華嚴》、《法華》、《光明》、《般若經》，無虛日。晨昏修彌陀懺，禮佛千拜。久之，見有光明入室，面西安坐而終。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    梁氏女
    <span>
</span>
    宋梁氏女，居汾陽，兩目俱盲，遇沙門勸令念佛。越三年，雙目開明。後忽見佛菩薩幡蓋來迎，即日坐脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蔣氏
    <span>
</span>
    興化蔣氏，年四十歲，夫亡，葬畢，向子泣曰：「無常到來，莫能替代。譬如我今亦死，汝亦無奈。從今以後，我發心持齋念佛，不管閒事矣。」子順母命，宅旁蓋一茅舍，禁足念佛，寒暑無聞，經歷五載。至順治庚子年，五月二十日，忽向子云：「可買木作龕，吾於二十三日午時，西方去矣。」遂往鄰家辭別。屆期，念佛而逝。自放三昧火，以焚其龕。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    賀氏
    <span>
</span>
    毗陵賀氏，善士潘向高之室也。向高雅好佛，賀與夫同修淨業，日誦《金剛經》。晨夕，則禮拜念佛，回向西方。康熙庚申七月，有疾，預期二十九日午刻辭世。屆期，子女畢集，又請諸善友至，齊聲念佛，合掌而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    陸氏
    <span>
</span>
    太倉陸氏，大西關外張季思妻也。年十七，即長齋念佛，且誦《金剛經》、《大悲咒》，回向西方。見殺物命者，即發願救度。康熙四十二年九月，空中見輿舟往西，其肩輿運舟者皆僧。不三日，安然念佛而逝，時為九月廿六。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     惡人往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    張善和
    <span>
</span>
    唐張善和，殺牛為業。臨終見群牛，作人語索命，於是大怖，喚其妻云：「速延僧為我懺悔。」僧至諭之曰：「《觀經》中說：臨終惡相現者，至心念佛，即得往生。」和云：「地獄至急，不暇取香爐矣。」即以右手擎火，左手拈香，面西專切念佛，未滿十聲，自言「佛來迎我」，即化去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    瑩珂
    <span>
</span>
    宋瑩珂，雖經出家，不忌酒肉。自念我為僧人，如此作事，將來墮落奈何？令同住取《往生傳》讀之，每讀一傳，輒一首肯，乃向西而坐，絕食念佛。越三日，夢佛告曰：「汝壽尚有十年，當自勉。」珂白佛言：「閻浮濁惡，易失正念，所願早生安養，奉事眾聖」。佛言：「如是，後三日當迎汝。」至期，請眾誦《彌陀經》，乃曰：「佛及大眾俱至。」寂然而化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    仲明
    <span>
</span>
    宋仲明，居山陰報恩寺，素無戒檢。因感疾，謂同學道甯曰：「我今心識散亂，何藥可治？」寧教以隨息念佛，明如所教至心持念。至七日，力已困憊，寧又令想目前佛像，久之，忽見二菩薩，次復見佛，瞑目而逝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惡人往生，須念佛之心，百倍勇猛，方能十念成功，不然，稍一泛緩，失足三途矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     惡趣往生類
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    龍子
    <span>
</span>
    《菩薩處胎經》云：「有一龍子，謂金翅鳥曰：『我自受龍身，未曾殺生，觸撓水性，壽終之後，當生阿彌陀佛國。』」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鸚鵡
    <span>
</span>
    唐貞元中，河東裴氏畜一鸚鵡，常念佛，過午不食，臨終十念，氣絕。火化之，得舍利十餘粒，炯然耀目。僧慧觀者，建塔以旌之。成都尹韋皋為之記。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鴝鵒
    <span>
</span>
    宋黃岩正等寺觀公，畜一鴝鵒，能言。常念佛不輟。一日立化籠上，穴土葬之。未幾，舌端出紫蓮花一朵。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又
    <span>
</span>
    潭州有人養一鴝鵒，常念佛。既斃，以棺葬之。忽生蓮花一朵，發其根，乃自其口中出。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蓮大師曰：「鸚鵡、鴝鵒，人教以念佛，蓋常事耳。今胡不見往生。噫，譬諸世人，均聞念佛之教，有信心念者，有輕心念者。是以念佛人多，往生人少。彼鸚鵡鴝鵒，何獨不然乎？」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     附：勝蓮羅居士傳
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    勝蓮居士者，婁東羅子允枚也。初號無偏居士，曷以復稱勝蓮也？康熙四十年秋，允枚病且革，將作偈辭世，忽聞空中語曰：「勝蓮居士，尚餘壽一紀，偈可無作。」自此頓痊，親戚咸異之，以故群目為勝蓮居士也。居士處胎時，父夢有僧來寄居，厥明遂產。早知具夙根，年四五歲，猶憶前世父母容貌里居。一日繞柱走，頭暈仆地，母撻之，哭而寢，醒而遂不復憶。乃知史稱羊叔子、董青建、蘇東坡，已事誠不妄。就傅後，不事遊戲，無少年童子習。既而學日益進，咸擬為科第中人。而父席之，以其多病，憐愛之，不令應試。居士善體親心，雖從事詩書，不求聞達，惟手一編以自娛。所著有《黃葉草》，以心性宗旨，發為李杜文章。由其少時留心導引之術，繼參檗嚴老人，透徹宗門一著故也。席之中年後，居士即仔肩門戶，不以家務累親，盡勞盡養，沒齒不衰，君子莫不賢之。五十二年秋，居士復病，屈指一紀之數已滿。人方憂之，居士絕不介意。先是，州中修淨業者少，居士倡蓮社三四處，自是人多念佛。一日夢人告曰：「汝勸人修淨，厥功甚大，壽猶未盡，今且勿來。」疾復頓愈，由是人益異之。居士性慈樂善，凡放生、育嬰、賑饑諸善事，無不領袖樂助，實心舉行。康熙已丑，道殣相望。當事知其賢且能，聘以襄事，於是大中丞于公，給匾示獎，居士卻之，不得。乙未冬，有同里二人，從居士貸百金，質以與之，其人欲往崇川收花，舟至天妃宮，視銀已失。同舟七人皆返，將擬赴官庭鞠，居士惻然曰：「到官必夾訊，此極刑也。盜者猶可，如未盜何？且七人中尚有嘉興二客，如此嚴寒羈禁，誰為送食？必有因而隕命者。」於是遂許貸者以勿償，而寢其事。其他立心制行，類多若此。今歲端陽，居士見余往晤，大喜曰：「某欲著《西歸直指》，勸修淨業，非先生之筆不能，幸為我速成，以光梨棗。」余諾之，乃遍採淨土經書，並附以鄙意，編作四卷，至六月十四日告竣。望後，齎書到婁，而居士已於書成之刻，端然坐脫矣。居士之西歸矣，於六月初二日，即遍別親友，訂初六午刻辭世，處分後事甚悉，復囑其子，刊行《西歸直指》一書。至期，沐浴端坐，說偈而逝。已閱逾時，而眷屬號泣，呼喚不已。忽然開目曰：「奈何累我更遲七日耶？」十四日黎明，復曰：「今日吾必行矣。」是日有乾行長老，暨道友數人，各稱佛號，以助其西歸。至辰刻，忽聳身曰：「大士來矣。」遂合掌向西，念佛而脫。嗟乎！世人萬事皆可偽為，獨死生不可偽為，居士臨行之際，如此安詳，豈一朝一夕之故哉！居士有子一人，曰兆址，原配媳沈，繼配媳朱，皆賢孝。孫三人，已翩翩露頭角。
    <span>
</span>
    附《辭世偈》：「七十一年，拖著皮袋。今日撇下，何等自在！」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
word-break:break-all">
    玉峰年家眷同社弟周夢顏頓首拜撰
    <span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    西歸直指卷四終
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a05">
</a>
<span style="color:#333399">
     省庵法師勸發菩提心文（附）
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    不肖愚下凡夫僧實賢，泣血稽顙，哀告現前大眾，及當世淨信男女等，惟願慈悲，少加聽察。嘗聞入道要門，發心為首；修行急務，立願居先。願立則眾生可度，心發則佛道堪成。苟不發廣大心，立堅固願，則縱經塵劫，依然還在輪回；雖有修行，總是徒勞辛苦。故華嚴經云：「忘失菩提心，修諸善法，是名魔業」。忘失尚爾，況未發乎？故知欲學如來乘，必先具發菩薩願，不可緩也。然心願差別，其相乃多；若不指陳，如何趨向？今為大眾略而言之。相有其八：所謂邪正真偽大小偏圓是也。云何名為邪正真偽大小偏圓耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世有行人，一向修行，不究自心，但知外務。或求利養，或好名聞，或貪現世欲樂，或望未來果報。如是發心，名之為邪。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    既不求利養名聞，又不貪欲樂果報，唯為生死，為菩提。如是發心，名之為正。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    念念上求佛道，心心下化眾生。聞佛道長遠，不生退怯；觀眾生難度，不生厭倦。如登萬仞之山，必窮其頂；如上九層之塔，必造其顛。如是發心，名之為真。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有罪不懺，有過不除，內濁外清，始勤終怠。雖有好心，多為名利之所夾雜；雖有善法，復為罪業之所染汙。如是發心，名之為偽。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生界盡，我願方盡；菩提道成，我願方成。如是發心，名之為大。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    觀三界如牢獄，視生死如怨家；但期自度，不欲度人。如是發心，名之為小。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若於心外見有眾生，及以佛道，願度願成；功勳不忘，知見不泯。如是發心，名之為偏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若知自性是眾生，故願度脫。自性是佛道，故願成就。不見一法，離心別有。；以虛空之心，發虛空之願，行虛空之行，證虛空之果，亦無虛空之相可得。如是發心，名之為圓。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    知此八種差別，則知審察；知審察，則知去取；知去取，則可發心。云何審察？謂我所發心，於此八中，為邪為正？為真為偽？為大為小？為偏為圓？云何去取？所謂去邪、去偽、去小、去偏，取正、取真、取大、取圓。如此發心，方得名為真正發菩提心也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此菩提心，諸善中王；必有因緣，方得發起。今言因緣，略有十種。何等為十？一者念佛重恩故，二者念父母恩故，三者念師長恩故，四者念施主恩故，五者念眾生恩故，六者念生死苦故，七者尊重己靈故，八者懺悔業障故，九者求生淨土故，十者為令正法得久住故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何念佛重恩？謂我釋迦如來，最初發心，為我等故，行菩薩道，經無量劫，備受諸苦。我造業時，佛則哀憐，方便教化，而我愚癡，不知信受。我墮地獄，佛復悲痛，欲代我苦，而我業重，不能救拔。我生人道，佛以方便，令種善根，世世生生，隨逐於我，心無暫捨。佛初出世，我尚沈淪，今得人身，佛已滅度。何罪而生末法？何福而預出家？何障而不見金身？何幸而躬逢舍利？如是思惟，向使不種善根，何以得聞佛法？不聞佛法，焉知常受佛恩？此恩此德，丘山難喻。自非發廣大心，行菩薩道，建立佛法，救度眾生，縱使粉身碎骨，豈能酬答？是為發菩提心第一因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何念父母恩？哀哀父母，生我劬勞。十月三年，懷胎乳哺；推乾去濕，咽苦吐甘，才得成人。指望紹繼門風，供承祭祀。今我等既已出家，濫稱釋子，忝號沙門。甘旨不供，祭掃不給；生不能養其口體，死不能導其神靈。於世間則為大損，於出世又無實益。兩途既失，重罪難逃。如是思惟，惟有百劫千生，常行佛道；十方三世，普度眾生。則不惟一生父母，生生父母，俱蒙拔濟。不惟一人父母，人人父母，盡可超升。是為發菩提心第二因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何念師長恩？父母雖能生育我身，若無世間師長，則不知禮義；若無出世師長，則不解佛法。不知禮義，則同於異類；不解佛法，則何異俗人？今我等粗知禮義，略解佛法，袈裟被體，戒品沾身。此之重恩，從師長得。若求小果，僅能自利；今為大乘，普願利人，則世出世間二種師長，俱蒙利益。是為發菩提心第三因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何念施主恩？謂我等今者，日用所資，並非己有。二時粥飯，四季衣裳，疾病所需，身口所費，此皆出自他力，將為我用。彼則竭力躬耕，尚難糊口；我則安坐受食，猶不稱心。彼則紡織不已，猶自艱難；我則安服有餘，寧知愛惜？彼則蓽門蓬戶，擾攘終身；我則廣宇閑庭，悠遊卒歲。以彼勞而供我逸，於心安乎？將他利而潤己身，於理順乎？自非悲智雙運，福慧二嚴，檀信沾恩，眾生受賜，則粒米寸絲，酬償有分，惡報難逃。是為發菩提心第四因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何念眾生恩？謂我與眾生，從曠劫來，世世生生，互為父母，彼此有恩。今雖隔世昏迷，互不相識，以理推之，豈無報效？今之披毛帶角，安知非昔為其子乎？今之蠕動蜎飛，安知不曾為我父乎？每見幼離父母，長而容貌都忘，何況宿世親緣，今則張王難記。彼其號呼於地獄之下，宛轉於餓鬼之中，苦痛誰知？饑虛安訴？我雖不見不聞，彼必求拯求濟。非經不能陳此事，非佛不能道此言，彼邪見人，何足以知此？是故菩薩觀於螻蟻，皆是過去父母，未來諸佛，常思利益，念報其恩。是為發菩提心第五因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何念生死苦？謂我與眾生，從曠劫來，常在生死，未得解脫。人間天上，此界他方，出沒萬端，升沈片刻。俄焉而天，俄焉而人，俄焉而地獄、畜生、餓鬼。黑門朝出而暮還，鐵窟暫離而又入。登刀山也，則舉體無完膚；攀劍樹也，則方寸皆割裂。熱鐵不除饑，吞之則肝腸盡爛；烊銅難療渴，飲之則骨肉都糜。利鋸解之，則斷而復續；巧風吹之，則死已還生。猛火城中，忍聽叫嗥之慘；煎熬盤堙A但聞苦痛之聲。冰凍始凝，則狀似青蓮蕊結；血肉既裂，則身如紅藕華開。一夜死生，地下每經萬遍；一朝苦痛，人間已過百年。頻煩獄卒疲勞，誰信閻翁教誡？受時知苦，雖悔恨以何追？脫已還忘，其作業也如故。鞭驢出血，誰知吾母之悲？牽豕就屠，焉識乃翁之痛？食其子而不知，文王尚爾；啖其親而未識，凡類皆然。當年恩愛，今作怨家；昔日寇仇，今成骨肉。昔為母而今為婦，舊是翁而新作夫。宿命知之，則可羞可恥；天眼視之，則可笑可憐。糞穢叢中，十月包藏難過；膿血道堙A一時倒下可憐。少也何知，東西莫辨；長而有識，貪欲便生。須臾而老病相尋，迅速而無常又至。風火交煎，神識於中潰亂；精血既竭，皮肉自外乾枯。無一毛而不被針鑽，有一竅而皆從刀割。龜之將烹，其脫殼也猶易；神之欲謝，其去體也倍難。心無常主，類商賈而處處賓士；身無定形，似房屋而頻頻遷徙。大千塵點，難窮往返之身；四海波濤，孰計別離之淚？峨峨積骨，過彼崇山；莽莽橫屍，多於大地。向使不聞佛語，此事誰見誰聞？未睹佛經，此理焉知焉覺？其或依前貪戀，仍舊癡迷；只恐萬劫千生，一錯百錯。人身難得而易失，良時易往而難追。道路冥冥，別離長久；三途惡報，還自受之。痛不可言，誰當相代？興言及此，能不寒心？是故宜應斷生死流，出愛欲海；自他兼濟，彼岸同登。曠劫殊勳，在此一舉。是為發菩提心第六因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何尊重己靈？謂我現前一心，直下與釋迦如來無二無別，云何世尊無量劫來早成正覺，而我等昏迷顛倒，尚做凡夫？又佛世尊則具有無量神通智慧，功德莊嚴，而我等則但有無量業繫煩惱，生死纏縛。心性是一，迷悟天淵，靜言思之，豈不可恥？譬如無價寶珠，沒在淤泥視同瓦礫，不加愛重。是故宜應以無量善法，對治煩惱。修德有功，則性德方顯，如珠被濯，懸在高幢，洞達光明，映蔽一切。可謂不孤佛化，不負己靈。是為發菩提心第七因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何懺悔業障？經言：犯一吉羅，如四天王壽五百歲，墮泥犁中。吉羅小罪，尚獲此報，何況重罪，其報難言！今我等日用之中，一舉一動，盚H戒律；一餐一水，頻犯尸羅。一日所犯，亦應無量，何況終身歷劫，所起之罪，更不可言矣。且以五戒言之，十人九犯，少露多藏。五戒名為優婆塞戒，尚不具足，何況沙彌、比丘、菩薩等戒，又不必言矣。問其名，則曰我比丘也；問其實，則尚不足為優婆塞也，豈不可愧哉！當知佛戒不受則已，受則不可毀犯；不犯則已，犯則終必墮落。若非自愍愍他，自傷傷他，身口並切，聲淚俱下，普與眾生，求哀懺悔，則千生萬劫，惡報難逃。是為發菩提心第八因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何求生淨土？謂在此土修行，其進道也難；彼土往生，其成佛也易。易故一生可致，難故累劫未成。是以往聖前賢，人人趣向；千經萬論，處處指歸。末世修行，無越於此。然經稱少善不生，多福乃致。言多福，則莫若執持名號；言多善，則莫若發廣大心。是以暫持聖號，勝於布施百年；一發大心，超過修行歷劫。蓋念佛本期作佛，大心不發，則雖念奚為？發心原為修行，淨土不生，則雖發易退。是則下菩提種，耕以念佛之犁，道果自然增長；乘大願船，入於淨土之海，西方決定往生。是為發菩提心第九因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何令正法久住？謂我世尊，無量劫來，為我等故，修菩提道，難行能行，難忍能忍，因圓果滿，遂致成佛。既成佛已，化緣周訖，入於涅槃。正法像法，皆已滅盡，僅存末法，有教無人。邪正不分，是非莫辨；競爭人我，盡逐利名。舉目滔滔，天下皆是。不知佛是何人？法是何義？僧是何名？衰殘至此，殆不忍言；每一思及，不覺淚下。我為佛子，不能報恩。內無益於己，外無益於人；生無益於時，死無益於後。天雖高，不能覆我；地雖厚，不能載我。極重罪人，非我而誰？由是痛不可忍，計無所出。頓忘鄙陋，忽發大心。雖不能挽回末運於此時，決當圖護持正法於來世。是故偕諸善友，同到道場，述為懺摩，建茲法會。發四十八之大願，願願度生；期百千劫之深心，心心作佛。從於今日，盡未來際，畢此一形，誓歸安養。既登九品，回入娑婆，俾得佛日重輝，法門再闡。僧海澄清於此界，人民被化於東方；劫運為之更延，正法得以久住。此則區區真實苦心。是為發菩提心第十因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如是十緣備識，八法周知，則趣向有門，開發有地。相與得此人身，居於華夏。六根無恙，四大輕安；具有信心，幸無魔障。況今我等，又得出家，又受具戒，又遇道場，又聞佛法，又瞻舍利，又修懺法，又值善友，又具勝緣。不於今日發此大心，更待何日？惟願大眾，愍我愚誠，憐我苦志，同立此願，同發是心。未發者今發，已發者增長；已增長者，今令相續。勿畏難而退怯，勿視易而輕浮；勿欲速而不久長，勿懈怠而無勇猛。勿委靡而不振起，勿因循而更期待；勿因愚鈍而一向無心，勿以根淺而自鄙無分。譬諸種樹，種久則根淺而日深；又如磨刀，磨久則刀鈍而成利。豈可因淺勿種，任其自枯？因鈍弗磨，置之無用？又，若以修行為苦，則不知懈怠尤苦。修行則勤勞暫時，安樂永劫；懈怠則偷安一世，受苦多生。況乎以淨土為舟航，則何愁退轉？又得無生為忍力，則何慮艱難？當知地獄罪人，尚發菩提於往劫；豈可人倫佛子，不立大願於今生？無始昏迷，往者既不可諫；而今覺悟，將來猶尚可追。然迷而未悟，固可哀憐；苟知而不行，尤為痛惜。若懼地獄之苦，則精進自生；若念無常之速，則懈怠不起。又須以佛法為鞭策，善友為提攜；造次弗離，終身依賴，則無退失之虞矣。勿言一念輕微，勿謂虛願無益；心真則事實，願廣則行深。虛空非大，心王為大；金剛非堅，願力最堅。大眾誠能不棄我語，則菩提眷屬，從此聯姻；蓮社宗盟，自今締好。所願同生淨土，同見彌陀，同化眾生，同成正覺。則安知未來三十二相，百福莊嚴，不從今日發心立願而始也。願與大眾共勉之。幸甚幸甚！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     附
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一、解一切飲食毒
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    生甘草，荸薺（一名地力，不必去皮）。煎湯飲，入口即活。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、治肺病二良方
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    １、蓴菜佐膳，久之自愈（此菜多產江浙湖澤中，葉橢圓，莖及葉背皆有黏液，作羹甚美。若治病勿同葷菜煮）。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    ２、枇杷葉去毛，煎茶日日飲之，一月後大便中見小蟲即愈。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三、備荒（見《潛齋叢書》）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    糯米煮飯，曬至乾透，永遠不壞。饑者嚼一撮，得米氣便可不死。每年各家留飯一斗，曬飯入甕，置乾燥處，甚不費力。若得家家如此，遠勝積穀備荒多矣。或以糯米一斗淘淨，屢蒸屢曬，搗細入甕封口，放乾燥處，經久不壞，至用時日服三勺，渴則飲之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四、救饑方（見《周氏集驗方》）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    核桃仁去皮，茯苓去皮，薄荷各四兩，杏仁去皮尖一兩，煮甘草去皮一兩，嫩桔梗一兩，小茴、炒貫眾各四兩，共研細末，或曬或烘乾，候冷，瓶收。每用一匙含口中，再食草木枝葉，細嚼至飽為度，依舊氣力不減。若食樹皮，必與稻草節同食，否則脹死，不可不知。久餓後大忌驟飽，緣饑則食腸細薄，驟飽則傷及圍腸矣。宜先少食稀粥，並忌過熱之物，漸漸由稀加稠，細心調理。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五、解砒毒方（見《勸戒錄類編》）
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    歙醫蔣紫垣有秘方，解砒毒立驗，然必索取重資，不滿所欲，坐視其死。一日行醫鄰縣，中夜暴卒，見夢於主人曰：「吾以耽利之故，誤人九命，死者訴於冥司，冥司判世世服砒死，今將赴轉輪，我賂鬼卒，來以解砒毒方相授，君為我活一人，則我少受一業報。弱得遍傳利世，君更獲福無量。吾悔晚矣。其方如下：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    防風一兩研末　　藥僅一味，用水調服，並無他藥。言訖，涕泣而去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    南城鄧葵卿《異談可信錄》又載：冷水調石青，解砒毒如神，幸善知識心存普濟也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六、治瘧疾
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    １、凡患虐者，忌飲冷水、冷茶，並一切生冷之物。唯以姜湯乘熱飲之最良。　熱未全退不宜進食。　服截虐之藥，必俟發虐過後。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    ２、又截虐神方　　烏梅兩個，紅棗兩個，胡豆（＊即蠶豆）一歲一粒，按歲數多少定之。此三種書之於紙，於未發之前一小時，男左女右繫於手腕，勿令人知，即不復發，靈驗之極，不可輕視。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    七、戒煙神方
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    鴉片流毒受害者不知凡幾，有志同胞每欲力戒而苦無良方，近來市上所售戒煙丸藥，多參以嗎啡，毒質雖可抵癮，受害尤甚。今此神方簡便易辦，有利無弊，望有志戒煙諸君從速。百發百中，萬勿輕忽。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    藥方：甘草八兩，川貝母四兩，杜仲四兩（藥止三味，千萬不加他藥，加則不靈）。此藥三味，用清水六斤熬至一半，將藥用布去渣，加好紅糖一斤成膏，每日服三錢，溫水沖下，或三、四次均可。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    服法：初三天每藥膏一兩，加入煙一錢；第四、五、六天一兩藥膏加煙八分；第七、八、九天一兩藥加煙六分；第十天至十二天一兩藥加煙四分；第十三十四十五天一兩藥加煙二分；第十六十七十八天一兩藥加煙一分；十八天後每兩藥加煙一分再服七日；以後不須加煙服完此膏。其癮自斷，並無難受及一切毛病，真奇方也。斷癮後切忌再吸，愛惜名譽，保養精神，至為盼禱。正戒煙服藥時忌食酸味。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    防法：倘戒煙期內發生別種毛病，每兩藥膏照期多加煙一分，不可過多，自然病癒，萬無一失。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    附啟：此方治好多人，有每日吸二、三兩煙者，均服一料斷癮。不但不生毛病，而且精神強健，極靈極效。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    近若干年來厲行禁煙，但餘毒尚存，實玷國譽而促民生。尚望見者聞者流布此方，庶於短時期內撲滅鴉片餘存毒害。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a06">
</a>
<span style="color:#333399">
     蕅益大師示念佛法門
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    念佛法門，別無奇特，只深信力行為要耳。佛云：若人但念彌陀佛，是名無上深妙禪。天臺云：四種三昧，同名念佛；念佛三昧，三昧中王。雲棲云：一句阿彌陀佛，該羅八教，圓攝五宗。可惜今人，將念佛看做淺近勾當，謂愚夫愚婦工夫。所以信既不深，行亦不力，終日悠悠，淨功莫克。設有巧設方便，欲深明此三昧者，動以參究誰字為向上。殊不知現前一念能念之心，本自離過絕非，不消作意離絕。即現一句所念之佛，亦本自超情離計，何勞說妙談玄。只貴信得及，守得穩，直下念去，或晝夜十萬，或五萬三萬，以決定不缺為準。畢此一生，誓無變改。若不得往生者，三世諸佛便為誑語。一得往生，永無退轉，種種法門，咸得現前。切忌今日張三，明日李四。遇教下人，又思尋章摘句；遇宗門人，又思參究問答；遇持律人，又思搭衣用缽。此則頭頭不了，帳帳不清。豈知念得阿彌陀佛熟，三藏十二部極則教理，都在堻\。千七百公案，向上機關，亦在里許。三千威儀，八萬細行，三淨聚戒，亦在里許。真能念佛，放下身心世界，即大布施；真能念佛，不復起貪瞋癡，即大持戒；真能念佛，不計是非人我，即大忍辱；真能念佛，不稍間斷夾雜，即大精進；真能念佛，不復妄想馳逐，即大禪定；真能念佛，不為他歧所惑，即大智慧。試自檢點，若身心世界猶未放下，貪瞋癡念猶自現起，是非人我猶自掛懷，間斷夾雜猶未除盡，妄想馳逐猶未永滅，種種他歧猶能惑志，便不為真念佛也。要到一心不亂境界，亦無他術。最初下手，須用數珠，記得分明，刻定課程，決定無缺。久久純熟，不念自念，然後記數亦得，不記亦得。若初心便要說好看話，要不著相，要學圓融自在，總是信不深，行不力。饒汝講得十二分教，下得千七百轉語，皆是生死岸邊事，臨命終時，決用不著。珍重。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
</div>
<span color="#FFFFFF" size="2">
<span color="#FFFFFF" size="2">
<span color="#FFFFFF" size="2">
<!-- Begin of Hotrank Counter - DO NOT MODIFY -->
<script language="JavaScript" src="">
</script>
<!--
---- End of Hotrank Counter - DO NOT MODIFY -->
</span>
</span>
</span>
<a href="http://www.bfnn.org">
<img height="30" src="../books/sign.gif" width="300"/>
</a>
<!-- Start of StatCounter Code for Default Guide -->
<script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
<noscript>
<div class="statcounter">
<a href="http://statcounter.com/shopify/" target="_blank" title="shopify
analytics">
<img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
</a>
</div>
</noscript>
<!-- End of StatCounter Code for Default Guide -->
<a href="http://statcounter.com/p10554251/?guest=1">
</a>
</body>
</html>
