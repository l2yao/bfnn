<html>
 <head>
  <meta content="text/html; charset=utf-8" http-equiv="Content-Type"/>
  <title>
   佛教各宗大意一輯第一種
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      佛教各宗大意一輯第一種
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      —俱舍宗大意
     </span>
    </b>
    <b>
     <span lang="EN-US" style='font-size:36.0pt;font-family:"Times New Roman";
color:#FF6600'>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     黃懺華居士編述
    </span>
    <span lang="EN-US" style='font-family:"Times New Roman";
color:#003300'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      第一篇 緒論
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      第二篇 諸法概論
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      第三篇 因果論
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      第四篇 有漏因果
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      第五篇 無漏因果
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      第六篇 無我略說
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     俱舍宗大意
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一篇
     <span>
     </span>
     緒論
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一章
     <span>
     </span>
     此宗之名稱及其略史
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    俱舍者，世親論師所造論名，此依俱舍立宗，故名。佛世尊滅後一百年間，法海清淨一味，人無乖競，法無異說。圓滿百年已，有大天論師，作五事頌，立新義。佛法大眾，（龍象邊鄙多聞大德四眾，）共議所成立，或朋其說，或翻之，鬥諍紛然，遂分二部，一大眾部，二上座部。從此二部，更生支派，展轉流出十有八部，本末合稱二十部執。於中有曰說一切有，佛滅後三百年初，從上座流出。此部先弘對法，後宏經律。四百年出，說一切有復出一部，名經量部。此部唯依經為正量，不依律及對法。三百年末，迦多衍尼子論師，集初期有不論六足論義，造發智論，組織有部之教義。四百年初，有部諸論師，造大毘婆沙論，廣釋發智，大成有部之教義。婆沙出後，有部宗徒，嫌其太博，撮錄其要義綴為專書者層出，就中最簡明而得要者，五百年中法勝論師之阿毘曇心論，以心論太略，造雜阿毘曇心論增補之。九百年頃，世親論師出世，初於有部出家，受持有部三藏，後學經部，見其當理，增訂雜心，造俱舍論，述一切有義，時以經部正之，理為長宗，不偏一部。印度學徒，咸稱為總明論。有部眾賢論師，造俱舍雹論，破俱舍。世親見之，為改題為順正理論。一千年頃，安慧無師，糅雜集論，救俱舍，破正理師，遂入大乘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此土陳文帝天嘉四年，真諦三藏，攜俱舍梵本來華、於制多寺釋之，凡五年而成，題為阿毘達磨俱舍釋論，世稱舊俱舍。陳智愷唐淨慧等，作疏弘之。其後唐太宗貞觀七年，玄奘法師，適印度，於迦濕彌羅國，就僧伽論師，學俱舍。歸國後，永徽年中，於大慈恩寺再譯之，題為阿毘達磨俱舍論，世稱新俱舍，即此宗所依今本。其弟子神泰普光法寶，各作疏釋，弘布此論。稍後，圓暉做頌疏義鈔，遁麟作頌疏記，講敷其勝盛。唐後此宗遂絕不傳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二章
     <span>
     </span>
     此宗之位置
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗雖正述有宗，而折衷諸部，唯以理勝為宗，於經部義取攜猶多，較之根本有部發達有加。然當大乘諸宗，判釋一代佛教，立有空中三時教之法相宗，置之於有時。立藏通別圓四教之天台宗。置之於藏教。立小始終頓圓五教之華嚴宗，置之於小教。乃至立異生羝羊心等十住心之真言宗，置之於唯蘊無我心。皆判為小乘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第三章
     <span>
     </span>
     此宗之典籍
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一節
     <span>
     </span>
     總說
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗除以俱舍論為正所依外，所宗經有四阿含等，論有七論婆沙，及阿毘曇心論，雜阿毘心論等。茲列舉如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌一、長阿含經後秦佛陀耶舍譯
   </p>
   <p class="MsoPlainText" style="text-indent:24.0pt;">
    四阿含│二、中阿含經東晉瞿曇僧伽提婆譯
   </p>
   <p class="MsoPlainText" style="text-indent:24.0pt;">
    <span>
    </span>
    │三、增一阿含經前秦
   </p>
   <p class="MsoPlainText" style="text-indent:24.0pt;">
    <span>
    </span>
    └四、雜阿含經宋求那跋陀羅譯
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿含梵語，此云傳，即佛佛展轉傳來之意，本通大小，後專為小乘經之總名。新稱阿笈摩，舊稱阿含。如玄應音義云，阿笈摩，亦言阿伽摩，此云教法，或言傳，展轉傳來以法相教授也，舊言阿含，訛略也。四阿含者，一長阿含，文言長廣。二中阿含，非略非廣。三增一阿含，於一法上增一至多。四雜阿含，相雜明義。如頌疏記云，一長阿含，多說長偈。二中阿含，多說中偈。三增一阿含，謂一法為始，於一法增一至多故也。四雜阿含，此翻為藏，有言種種說也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌一集異門足論—舍利子造┐
   </p>
   <p class="MsoPlainText" style="text-indent:24.0pt;">
    <span>
    </span>
    │二法蘊足論—大目乾連造│六
   </p>
   <p class="MsoPlainText" style="text-indent:24.0pt;">
    <span>
    </span>
    │三施設足論—迦多演那造│足
   </p>
   <p class="MsoPlainText" style="text-indent:24.0pt;">
    七論婆沙│四識身足論—提婆設摩造│論
   </p>
   <p class="MsoPlainText" style="text-indent:24.0pt;">
    <span>
    </span>
    │五品類足論—世友造    ┘
   </p>
   <p class="MsoPlainText" style="text-indent:24.0pt;">
    <span>
    </span>
    │六界身足論—世友造
   </p>
   <p class="MsoPlainText" style="text-indent:24.0pt;">
    <span>
    </span>
    │七發智論—迦多衍尼子造—身論
   </p>
   <p class="MsoPlainText" style="text-indent:24.0pt;">
    <span>
    </span>
    └八大毘婆沙論—有部諸論師造
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初七論中，發智一論，義門完備，喻之以身，是為身論。集異門等，義門稍狹，皆稱足論。如光記云，前之六論，義門稍少。發智一論，法門最廣。故後代論師，說六為足，發智為身。此上七論，是說一切有部根本論也。關於六論著作之次第及其作者，玄奘法師，舊傳一說。梵士稱友，釋具舍論，又傳一說。西藏他拉那他及布通等，又傳一說。如集異門一說大拘絺羅造，法蘊一說舍利子造，施設一說目乾連造。茲姑依光記寶疏等，列表如上。又此六論，除施設翻外，餘皆玄奘法師所譯。然今人依西藏譯本對勘，知法護譯施設備，即六論中施設原文略出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毘婆沙，譯云廣說勝說異說。如光記等云，毘婆沙者，毘名為廣，或名為勝，或名為異，婆沙名說，謂彼論中，分別義廣，故名廣說。說義勝故，名為勝說。五百羅漢，各以異義，解釋法智，名為意說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二節
     <span>
     </span>
     俱舍論大綱
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一
     <span>
     </span>
     名義
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    俱舍梵語，具云阿毘達磨俱舍，阿毘此云對，達磨此云法，俱舍此云藏。對法者，無漏慧之異名。對有二義，一者對向，謂對向涅槃。二者對觀，謂對觀四諦。法有二種，一勝義法，唯是涅槃。其性是善是長，故名為勝。有實體故，復名為義。即勝名義，即勝義名法，故名勝義法。二法相法，通四聖諦。相者，性也，狀也，望自體邊名性，望他緣邊名相。此四諦法，是一切諸法之性相，故名法相法。無漏盡慧，能對向涅槃果法。或能對觀苦集滅道四諦，故稱對法。對法有二，一勝義對法，無漏名勝，實體稱義。二世俗對法，是有漏法，名為世俗。勝義對法，復有二種。一者自性，即無漏盡慧。二者隨行，謂淨慧眷屬，即慧相應心及受想等諸心所法四相及得道共無表。世俗對法，亦有二種。一者方便。謂有漏諸慧。此復有四，一生得慧，生便得故。二聞慧，聞教成故。三思慧，因思起故。四修慧，從定生故。二者資量，謂諸論教，即是六足發智等論。此諸慧諸論，非真對法。然先因論教，次有生得。從生得後，方有聞慧。從聞慧後，次起思慧。從思慧後。始生修慧。從修慧後，起無漏慧。為真對法作資量故，亦名對法論。此論攝藏彼對法論所明勝義，故名為藏。或對法藏者，發智等論，此論以彼對法為所依，亦名對法藏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二
     <span>
     </span>
     內容
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世親論師，依諸法無我法印以造斯論。如光記云，西方造論，皆釋佛經。經教雖多，略有三種，謂三法印，一諸行無常，二諸法無我，三涅槃寂靜。此印諸法，故名法印，若順此印，即是佛經。若違此印，即非佛說。故後作論者，皆釋法印。於中意樂、廣略不同，或有偏釋一法印，或有舉一以明三。如五蘊等，唯解諸行無常。如涅槃論等，唯釋涅槃寂靜。此即偏釋一法印。如俱舍論等，解諸法無我印，此即是舉一以明三。所以就此釋者，諸行無常，唯明有為。涅槃寂靜，唯明無為。諸法無我，通明有為無為。欲彰此論無事不攝，故就廣以明。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此總論有九品，一界品，二根品，三世間品，四業品，五隨眠品，六賢聖品，七智品，八定品，九破我品，初界品等八品，明諸法事。後破我一品，明無我理。其明諸法事中，初界根二品，總明有漏無漏法。後世間品以下六品，其別明有漏無漏法。初世間品以下三品，明有漏。後賢聖品已下三品，明無漏。其明有漏中，初世間品，明果。次業品，明因。後隨眠品，明緣。其明無漏中，初賢聖品，明果。次智品，明因。後定品，明緣。茲表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌明諸法體……………界品
   </p>
   <p class="MsoPlainText" style="text-indent:24.0pt;">
    <span>
    </span>
    ┌總明有漏無漏諸法┴明諸法用……………根品
   </p>
   <p class="MsoPlainText" style="text-indent:24.0pt;">
    <span>
    </span>
    │                        
    ┌明有漏果…世間品
   </p>
   <p class="MsoPlainText" style="text-indent:24.0pt;">
    <span>
    </span>
    ┌明諸法事┤                
    ┌明有漏┤明有漏因…業品
   </p>
   <p class="MsoPlainText" style="text-indent:24.0pt;">
    <span>
    </span>
    │        │                
    │      └明有漏緣…隨眠品
   </p>
   <p class="MsoPlainText" style="text-indent:24.0pt;">
    <span>
    </span>
    │        └別明有漏無漏諸法┤
   </p>
   <p class="MsoPlainText" style="text-indent:24.0pt;">
    俱舍論│
    <span>
    </span>
    │      ┌明無漏果…賢聖品
   </p>
   <p class="MsoPlainText" style="text-indent:24.0pt;">
    <span>
    </span>
    │                          
    └明無漏┤明無漏因…智品
   </p>
   <p class="MsoPlainText" style="text-indent:24.0pt;">
    <span>
    </span>
    │                                  └明無漏緣…定品
   </p>
   <p class="MsoPlainText" style="text-indent:24.0pt;">
    <span>
    </span>
    └明無我理…………………………………………………破我品
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第三
     <span>
     </span>
     疏釋
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此論之疏釋，印度有德慧世友安慧稱友之製作。現今為世所知者，唯稱有一書。於中國，真諦三藏，譯出此論後，自作疏釋，亡逸不傳。其後陳智愷唐淨慧等，作疏弘之。唐玄奘法師譯出此論後，其弟子普光，稟師說，作記。神泰法寶，作疏。世稱俱舍三大疏。其後圓暉作頌疏，釋俱舍本頌。遁麟作頌疏記，慧暉作頌疏義鈔，釋頌疏。世稱頌疏二大釋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     <a name="a02">
     </a>
     第二篇
     <span>
     </span>
     諸法概論
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一章
     <span>
     </span>
     七十五法
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗大別一切諸法為有為無為二法，又區分之為五位，更細析之為七十五法，如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌色法…………十一  ┐
   </p>
   <p class="MsoPlainText" style="text-indent:24.0pt;">
    <span>
    </span>
    ┌有為法│心法…………一    
    │
   </p>
   <p class="MsoPlainText" style="text-indent:24.0pt;">
    <span>
    </span>
    │      
    │心所法………四十六├七十五法
   </p>
   <p class="MsoPlainText" style="text-indent:24.0pt;">
    諸法┤
    <span>
    </span>
    └不相應行法…十四  │
   </p>
   <p class="MsoPlainText" style="text-indent:24.0pt;">
    <span>
    </span>
    │                          
    │
   </p>
   <p class="MsoPlainText" style="text-indent:24.0pt;">
    <span>
    </span>
    └無為法…………………三    
    ┘
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所謂一切諸法，即宇宙萬有。所謂法，有任持自性，軌生物解二義。宇間所有萬事萬物無論為有形為無形，皆各任持自家之特性。以任持自家之特性故，能為軌範標準，令人生某事某物之了解。故皆以法名之。如光記云，釋法名有二，一能持自性，謂一切法各守自性。如色等性，常不改變。二軌生物解，如無常等，生人無常等解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所謂有為法者，萬中有眾緣聚集所作為有生滅便遷之部分。如神泰疏云，眾緣所為，故名有為。又頌疏云，為者，作也。此有為法，眾緣造作，故名為。有彼為，故名為有為。無為法者，非因緣所作為，無生滅變遷，湛然常住之部分。如法宗原云，無因緣為作，故名無為。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一節
     <span>
     </span>
     色法
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所謂色，即通常所謂物質，有變壞對礙等義。如論謂由變壞故名色，又謂有說變礙故名為色。變壞，謂物有變化，歸於破壞。對礙，謂物各有其勢力，假乙自他，相對相礙，如手礙手，或石礙石，或二相擬。此色法有十一種，即
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌五根—眼 
    耳 鼻 舌 身
   </p>
   <p class="MsoPlainText" style="text-indent:24.0pt;">
    色法┤五境—色 聲 香 味 觸
   </p>
   <p class="MsoPlainText" style="text-indent:24.0pt;">
    <span>
    </span>
    └無表色
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五根者，一眼根，謂照見青黃等色彩長短等形量，令內界之心作用即眼識發生之官能。二耳根，謂聽取琴瑟等音聲，令耳識發生之官能。三鼻根，謂能嗅沉檀等香氣，令鼻識發生之官能，四舌根，謂能嘗甘苦等食味，令舌識發生之官能。五身根，謂接觸冷煖等物境，令身識發生之官能。根者，增上義，能生義。眼等五種官能，能感取外界之現象，發動內心之心識有增勝之力用，故名為根。又如草木有根，能生枝幹，此眼等根，能生眼識，故名為根。此五根有勝義根，扶塵根二類，勝義根者，感取外界之現象，令內界之心識發動之官能。其體淨妙，如珠寶光。扶塵根者，扶持助成勝義五根義，其體則麤顯之四塵所成之肉體也。今所謂五根，正謂勝義根。如法宗原云，眼謂內處，眼識所依，能見色境，四大種所造淨色為體，有色無見有對，乃至身根廣說亦爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五境者，一色境，謂眼根所照見之境物。如法宗原云，色謂外處，是眼所見，四大種所造，有色有見有對，此有二種，一顯色，二形色。顯色者，顯現分明之色，形色者，體勢各別之形量。或開為二十種，顯色十二，形色有八，故成二十。顯色十二者，青黃赤白，影光明闇，雲煙塵霧。形色八者，長短方圓，高下正不正。此中青黃赤白四種曰根本顯色，餘八色是此四色差別。因龍氣等名雲，因火名煙，煙未散名塵，地氣曰霧，因日名光，因寶月等名明，障光明生於中餘色可見名影，翻此名闇。更有碧紅紫綠等，即是青等四色深淺不同。淺青為碧薄赤為紅，青黃合為綠，赤黑合為紫。一面多生名長，一面少生名短，四面齊等名方，於一切處周遍而生名圓，中凸名高，押凹名下，於面齊平名正，於面參差名不正。二聲境謂耳根所聽取之境物。如法宗原云，聲謂外處，是耳所聞，四大種所造，有色無見有對。此有八種，一有執受大種為因有情名可意聲，如好語聲，即歌讚等。二有執受大種為因有情名不可意聲，如惡語聲，即罵詈等。三有執受大種為因非有情名可意聲，如好拍手聲，即合意拍手聲等。四有執受大種為因非有情名不可意聲，如惡拍手聲，即叱呵拍手聲等。五無執受大種為因有情名可意聲，如好化語聲，即化人軟語等。六無執受大種為因有情名不可意聲，如惡化語聲，即化人呵責聲等。七無執受大種為因非有情名可意聲，如好風林聲，即非情出好聲。八無執受大種為因非有情名不可意聲，如惡風林聲，即非情出惡聲。初有執受無執受者，心心所法共所執持，攝為所依處，眾緣所觸對時，能覺苦樂等，名有執受。與此相違，名無執受。言有執受無執受大種者，屬於有情身內之四大種，有執受義，名有執受大種。屬於木石等外物之四大種，無執受義，名無執受大種。言大種為因，謂一切聲皆因四大相擊發故。即人畜等有苦樂之感覺，其身中所發之聲，謂之有執受大種因聲。反之，山川草木金石等，無苦樂之感覺，其所發之聲，謂之無執受大種因聲。次有情名非有情名者，能詮表事理，謂之有情名。反之，不能詮表事理，謂之非有情名。次可意不可意者，適順聞者之意，謂之可意。反之，不適順聞者之意，謂之不可意。三香境，謂鼻根所能嗅之境物。如法宗原云，香謂外處，是鼻所嗅，四大種所造，有色無見有對。此有好惡等不等四種。沉檀等，名好香。蔥薤等，名惡香。好惡香中，增益依身，名為等香。損減依身，名不等香。四味境，謂舌根能嘗之境物，如法宗原云，味謂外處，是舌所嘗，四大種所造，有色無見有對。此有苦醡辛甘鹹淡六種，餘味皆是此六差別。五觸境，謂身根所接觸之境物。如法宗原云；觸謂外處，是身所觸，是四大種及四大種所造，有色無見有對。此有十一種，一地，二水，三火，四風，五滑，六澀，七重，八輕，九冷，十飢，十一渴。此中前四，曰能造觸。後滑澀等七種，曰所造觸。宇宙間一切物質，無一非地水火風四種所造，故名能造觸。但此能造四大，非通常眼所見之地水火風，特名物質之堅性曰地，濕性曰水，煖性曰火，動性曰風，此四，實四大，又名性四大。眼所見者顯色形色，假四大也，又名事四大。謂青等地，依顯色立。長短等地，依形色立。此非實地，實地是堅，唯身根得，非眼根見。言大種者，大有三義，一體寬廣故。謂四大種遍所造色，其體寬廣。二增盛聚中形相大故，謂大地大山地增盛，大江大海水增盛，炎爐猛焰火增盛，黑風團風風增盛。三能起種種大事用故，如地能持世界，火能壞初禪，水能壞二禪，風能壞三禪。種唯一義，與一切所造色為所依故。餘色所依，是能生義，故名為種。滑澀等七種者，四大種所造，故名所造。此所造觸，非離四大別有實體，特於水火二大勢用增而柔軟，立滑性。於地風二大勢用增而麤強，立澀性。於地水二大勢用增而可稱，立重性。於火風二大勢用增而不可稱，立輕性。冷飢渴三，相隱難知，從果為名。煖欲名冷，食欲名飢，飲欲名渴。境者，境界義。色等五種者，眼等五根所緣境界，故名為境。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無表色者，對表示於他令之內心是善是惡之色法言，謂不能表示心等令他了知之色法。如法宗原云，言無表者，無表難以色業為性，如有表業，而非表示內心善惡令他了知，故名無表。即吾人動身體發言語行善或作惡時，發內心是善是惡之表業表色，同時原因結果之法則，擊發將來必感其結果之原因於身內。以其所擊發之原因，無形無象，無表示令他了知，名之曰無表色。無表雖名為色。而其體非極微，唯從其能擊發之身語予所擊發以色名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二節
     <span>
     </span>
     心法
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心法者，心之主作用，即根境相對時，依根生了別境之總作用。對所緣境，唯取其總相，恰如國王，主宰一國，故名心王。此一心法，有心意識三名。梵云質多，此云心，是集起義，謂由心力引諸心所及諸一切所作事業，如樹之心，集起皮膚及枝葉等。梵云末那，此云意，是思慮義，以心能思量故。梵云毘若南，此云識，是別了義，謂心能於境能了別故。如論云，集起故名心，思量故名意，了別故名識。此心對所緣境時，以其對境有六總別，心王亦生六種不同。即
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心法—眼識 耳識 鼻識 舌識 身識 意識
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眼識依眼根，了別青黃赤白長短方圓等色境。耳識，依耳根，了別內聲外聲等聲境。鼻識，依鼻根，了別好香惡香等香境。舌識依舌根，了別甘辛苦鹹等味境。身識，依身根，了別堅濕煖動等觸境。意識， 
    依意根，即於前念現起無間滅已之意識、能了別內外百般事理諸法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此六種心王，雖各對所緣境，有了別之作用。而於中略有自性分別，計度分別，隨念分別三種。心識自性，對現前境，尋求動躍，如眼識識別色，耳識識別聲，體即分別，名自性分別。散心意識相應智慧，於過現未不現見事，計較量度，名計度分別。若散若定意識相應諸念。憶念分別過去等境，名隨念分別。自性分別，無隨念分別及計度分別義，恰如無分別。眼等五識，唯有一自性分別，故名無分別。第六意識具三，廣考察思惟，故名有分別如論云，分別略有三種，一自性分別，二計度分別，三隨念分別。由五識身，雖有自性，而無餘二，說無分別。如一足馬，名為無足。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第三節
     <span>
     </span>
     心所法
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心所法者，心所有法之略，從屬心王而起之心作用也。即心王所有貪嗔等別作用之心法。心王總了別所對境。心所對之，起貪嗔等情。此心所法，有四十六種，大別為六類，如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    ┌（一） 大地法—受 想 思 觸 欲 慧 念 作意 勝解三摩地
   </p>
   <p class="MsoPlainText" style="text-indent:24.0pt;">
    <span>
    </span>
    │（二） 大善地法—信 不放逸 輕安 捨 慚 愧 無貪 無瞋 不害 勤
   </p>
   <p class="MsoPlainText" style="text-indent:24.0pt;">
    心所法┤（三） 大煩惱地法—癡 放逸 懈怠 不信 惛沉 
    掉舉
   </p>
   <p class="MsoPlainText" style="text-indent:24.0pt;">
    <span>
    </span>
    │（四） 大不善地法—無慚 無愧
   </p>
   <p class="MsoPlainText" style="text-indent:24.0pt;">
    <span>
    </span>
    │（五） 小煩惱地法—忿 覆 慳 嫉 惱 害 恨 諂 誑 憍
   </p>
   <p class="MsoPlainText" style="text-indent:24.0pt;">
    <span>
    </span>
    └（六） 不定地法—尋 伺 睡眠 惡作 貪瞋 慢疑
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第一大地法，總稱恆於一切心有之心所。一切心作用生起時，此心所必與之相應俱起，故明大地法。受等十法，遍善惡無記等一切心，名為大法。地謂所依行處，即目心王。此心王是彼受等十法所依行處，大法之地，名為大地。受等十法，是大地心王所有，名大地法。受謂領納，此有三種，苦樂俱非有差別故。想者取像，謂於前境取差別相。思者造作，謂能令心有所造作。觸謂觸對，根境室三和合而生，能有觸對。欲謂希求所作事業。慧謂於法能有選擇。念謂於緣明記不忘作。作意者，作動於意，謂能令心警覺為性。勝解者，謂能於境印可，此事如此非不如是，起殊勝解。三摩地者，此云等持，平等持心，於一境轉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第二大善地法，總稱恆於諸善心有之心所。其性善，遍與一切善心相應俱起，故名大善地法。信者。澄淨也。如水清珠，能清濁水。心有信珠，令心澄淨。有說於四諦三寶善惡業果忍許名信。不放逸者，修諸善法。輕安者，謂心堪忍性。輕謂輕利，安謂安適。於善法中有所堪忍，名心堪忍性。捨者，捨離沉掉，令心平等，無警覺性。慚者，於所造罪，自觀有恥。愧者，於所造罪，觀他有恥。無貪者，謂於順境不著。無嗔者，謂於逆境不恚。不害者，謂無損惱。勤者精進，謂能令心勇悍為性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第三煩惱地法，總稱恆於染汙心有之心所。其性惡或有覆無記，擾亂有情，遍與一切染心相應俱起，故名大煩惱地法。癡者愚癡，亦名無明，迷境起故。亦名無智，無決斷故，亦名無顯，無彰了故。放逸者，謂不修善法，是修諸善所對治法。懈怠者，謂心不勇悍，是前所說勤所對治不信者，謂令心不澄淨，是前所說信所對治，惛沉者，惛謂惛昧。沉謂沉重，於善法中無所堪任，亦名身心之無堪任性。掉舉者，謂令心不寂靜性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第四大不善地法，總稱恆於不善心有之心所。其性惡，遍與一切不善心相應俱起，故名大不善地法。無慚者，謂於所造罪，自觀無恥。無愧者，謂於所造罪，觀他無恥。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第五小煩惱地，總稱少分染汙心俱之心所。其性惡，或有覆無記，而各別現行，故名小煩惱地法。忿者，除瞋及害，於情有情，令心憤發。覆者，隱藏自罪。慳謂違財施法施，令心慳著。嫉謂於它諸興盛事，令心不喜。惱謂堅執諸有罪事，由此不取如理諫誨。害謂於他能為逼迫，由此能行打罵等事，恨謂於忿所緣事中，數數尋思，結怨不捨。諂謂心曲，由此不能如實自顯，或矯非撥，或設方便，令解不明。誑謂惑他。憍謂染者自法為先，令心放逸無所顧性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    第六不定地法，總稱不入前五地之心所。非若大善地法，其性定善。非若大煩惱地法小煩惱地法，其性定不清淨。又非若不善地法，其性定惡。遍善惡無記三性，而又非若大地法定遍一切心而起，故名不定地法。尋謂尋求。伺謂伺察。心之麤性，名之為尋。心之細性，名之為伺。睡眠令心昧略為性，無有功力執持於身。惡作者，謂緣於惡作事心追悔性。惡作體者，謂不稱情所作事業，非不如理事。貪謂貪愛。瞋謂瞋恚。慢謂對他心自舉性。疑謂於諦疑豫為性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第四節
     <span>
     </span>
     心不相應法
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心不相應法者心不相應法非色非心之有為法也。義鈔釋之云，廣應云非色非心不相應行。言不相應，簡一切心心所。言行簡色及無為法，以彼非行蘊故。此法無緣慮用，不與心義相應。又非質礙性，不與色義相應，故名之為不相應。行者，造作遷流義。非色非心之不相應，非若無為法常住不變，故更加行字，表其有生滅變遷。此不相應行法有十四種，即
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不相應行法—得 非得 同分 無想果 無想定 滅盡定 
    命根 生 住
   </p>
   <p class="MsoPlainText" style="text-indent:24.0pt;">
    <span>
    </span>
    異 滅 文身 名身 句身
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有部宗言色心之外有別實物名得，能令色心善惡等法，繫屬有情。非得與上相違，能令色心善惡等法，捨離有情。一切有情，智愚各別，善惡不同，乃至凡聖懸殊，皆此得非得之故。若無有得，異生聖者，同起世俗心，應無異生及諸聖者建立差別。經部釋之云，豈不煩惱聖人已斷凡夫未斷，有差別故，應有凡聖差別，不由其得。由所依五根及心王中，有或種無或種有差別故，煩惱已斷未斷義成。聖者所依身中，無生惑種子能，名煩惱斷。或凡夫用世間六行等智道，損伏所依身中煩惱種子，無近生惑功能，亦名為斷。與上相違，名為未斷。故所依身中，唯有種子，未為聖道永拔煩惱種子，未為世間道伏損煩惱種子，未為邪見損伏生得善種子，若加行善增長自在，於如是位立成就名，種子之外，無有別物。此中何法名為種子，謂名與色，於生自果，所有轉鄰近功能。次有部謂有別實物，名為同分，一切有情，其形體業用，雖千差萬別，而人與人有所同，禽獸與禽獸有所類，此則同分所使然也。即所謂同分者，諸有情類其身形諸根業用等，彼此相似之原因也。諸有情上有情同分。能令有情展轉類等，一類有情各別同分。能令界等展轉類等，名有情同分。能令蘊處界法自類相似，名法同分。經部宗謂相似種類諸行生時，於中假立人同分等，無別實體。如諸穀等同分非實。無想果者，由修無想定所招色界第四禪無想天之果報。有部宗謂若生無想有情天中，有不相應行異熟果法，能令未來心心所滅明為無想。此法體性，是實有物，所以能遮未來心心所法，令暫不起，於五百劫中間，長時無想。復有前心不相應行法，能令心心所滅，名無想定。一類外道，計無想異熟為真解脫，為求證彼，以出離想作意為先所修之無心定也。復有別不相應行法，能令心心所滅，名滅盡定。聖者厭心身之過勞，為求靜住，以止息想作意為先所修之無心定也。有部宗謂二定實有，以能遮礙未來心令不生故。經部謂此證理不應然，由前定心能遮礙故，謂前定心與所餘心相違而起。由此起故，唯令餘心暫時不轉。唯不轉位，假立為定，無別實體，入前出後，兩位皆無。命根者，命謂壽命，增上名根，有部謂有別法能持有情煖識，或經十年，或百年等，令不失壞，說名為壽。經部謂由三界業力所引同分住時勢分相續決定，隨應住時爾所時住，或經十年，或百年等，即此勢分假說為壽。次生住異滅，此四稱有為四相，即是有為法之標相，故法若有此，應是有為，與此相違，是無為法。生者，能起義，令有為諸法未來未起者流入現在。住者，能安義，令已起者暫時安住。異者，能衰義，令已往者衰損變易。滅者，能壞義，令已變者壞滅，流入過去。由此四相之作用，令宇宙無邊之萬象，生滅變遷。有部宗謂定有有為四相，令一切諸法成有為法，由四本相生住異滅。令本相成有為法，由四隨相生生住住異異滅滅。即生本法者，大生相。生大生相者，小生相。乃至滅本法者，大滅相。滅大滅相者，小滅相。本法四本相四隨相，合有九法。四本相，除自體，向他八法，施能起等功能。四隨相，獨向本相，施功能。如論云，本相中生，除其自性生餘八法。隨相生生，於九法內，唯生本生。經部宗約諸行相續，假立四相。初生起位，名生。終盡滅位，名滅。中間相續，隨轉不斷，名住。即此住時前後剎那差別，名住異。若據剎那假立，本無今有，體起名生。有己還無，無時名滅。能引後後剎那嗣前前起，或即此念後後剎那嗣前前起，名住。即彼住相或與前念，或與後念有差別故，名為住異。四相於法，非即非離，有因緣合。諸法即生，無即不生，何勞生相。是故生等唯假建立，無別實物。名謂色聲等名，詮事物之自性者。身者，積聚義。二名積集，名名身。三名已上，名多名身。句謂諸行無常等章句，詮事物之義理者。文謂名句所依惡阿壹伊等音聲屈曲級字形。有部宗謂別有實物，名為名等。若依經部，名等是假。如經部間云，豈不比三語為性故，用聲為體，色自性攝，如何乃說為心不相應行有部答云，此三非以語為自性，語是音聲，非唯音聲，即令了義。謂語發名，名能顯義，乃能令了。經部敘自宗義云，非但一切因生皆稱為語，要由此聲有所詮表，義可了知，方稱為語，如是此十四不相應行法，有部宗謂色心以外別有實物。經部宗謂唯假建立。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有部宗對於有為法體與三世之關係，立三世實有法體恆有。謂一切有為諸法，於三世中，自體恆有，即現在之事物不待言，過去未來之事物，其法體亦歷然實有。說三世實有，婆娑有四說，一法就尊者，說由類不同有三世，謂有為諸法，從未來至現在時，捨未來類，得現在類。若從現在流至過去，捨現在類，得過去類。但類不同，非體有異。如破金器作餘物時，形雖有殊，而體無異。二妙音尊者，說由相不同有三世。謂有為諸法，在過去，正與過去相合，而不名為離現未相，以過去相顯，但名為過去。現在，正與現在相合，而不名為離過為相。未來，正與未來相合，而不名為離過現相。隨顯得名，准過去說。三世友尊者，說由位不同有三世，謂有為諸法，三世遷流。未作用位，名為未來。正作用位，名為現在。作用謝位，名為過去。至位位中，作異異說。如運一籌，置一位名一，置百位名百，置千位名千，歷位有別，籌體無異。四覺天尊者，說由待不同有三世，待謂觀待，前觀於後，名為過去。後觀於前，名為未來。觀待前後，名為現在。如一女人，名母名女，觀女名母。世親論師評此四家，謂第三世友立世最善，以約作用位立世差別故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經部立現在有體過未無體，謂一切諸法，惟於現在實有。然經部宗立三世者，謂過去世曾有，故名有。未來當有，故名有。過去有，是現果說曾有因。未來有，現在因說當有果。若假若實，若曾若當，如其所有而說有言，非皆實有猶如現在。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第五節
     <span>
     </span>
     無為法
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無為法有三種，即
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無為法—虛空無為 擇滅無為
    <span>
    </span>
    非擇滅無為
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    虛空無為者，依有部，虛空語，直指大虛空，無限無際離一切障礙之無為法也。世言虛空者，於空界色就虛空聲，空界色雖非能礙而是所礙。被餘色障而開避故，其體不生。此無為以無障礙為自性，由無障礙故，遍滿一切處，彌綸十方界，非能礙亦非所礙，故一切有障礙之色法於其中自在行動，而虛空無增減消長，常住不動，故名為虛空無為。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    擇滅無為者，離煩惱之繫縛所顯，諸相寂滅之真理也。擇滅者，涅槃之異名，具足應云擇力所得滅。擇力者，智慧。智慧有揀擇一切事理之力用，故名為擇。以此智慧，簡擇四聖諦理，斷滅無始以來繫縛我等之身心令不得自在之煩惱時，證得本來恆存之滅理。從能證之擇力，名所得諸相寂寂之真理，為擇力所得滅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    非擇滅無為者，非因智慧之簡擇力所得，但由有為法緣闕不生，所得之滅理，即一切法緣會則生，生緣闕時，住未來世，畢竟不生。於不生時，得非擇滅。如眼與意識專一青色時，同時所餘不見聞等黃赤等色及餘四境，落謝過去。五境已謝故。能緣彼境之五識，永不復起。由五識等不能緣彼過去境界，緣不具故，得非擇滅。此闕緣不生法，既無生故無滅，不生不滅，故與彼生滅變遷之有為法相違。故名之曰非擇滅無為。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二章
     <span>
     </span>
     三科
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此宗以五蘊十二處十八界三科，總攝一切諸法。五蘊者，謂色受想行識，諸有為法和合聚義，是蘊義。諸有為法品類差別，略為一聚，名之為蘊。一色蘊，攝十一種色。二受蘊，攝心所中受。三想蘊，攝心所中想。四行蘊，攝五十八法。謂四十六心所中，除受想二，餘四十四及十四不相應。五識蘊，攝心王。於五法中，前四有為，後一無為。有為聚集，故皆蘊攝。無為非聚集，故蘊不攝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十二處者，謂眼耳鼻舌身意，色聲香味觸法。生長門義，是處義。是能生長心心所法處，故明為處，由六識生，必託根境，方能起故。眼耳鼻舌身色聲相味觸處，如其次第，攝十一種色中前十種。意處，攝心王，法處，攝六十四法，謂色中無表，四十六心所，十四不相應，及三無為。此中攝盡一切諸法無餘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十八界者，謂眼耳鼻舌身意，色聲香味觸法，眼識耳識鼻識舌識身識意識。種族義，是界義。此有兩釋，一解，族者，謂種族也，是生本義，如一山中，有金銀鐵等礦，說名多界。於一身中有色聲等十八類諸法種族，名十八界。一解，界聲，表種類義，謂十八法種類自性各別不同，名十八界。眼耳鼻舌身色聲香味觸界，如其次弟，攝前十一種色。意界及六識界攝心王。法界，攝六十四法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    論言所化有情有三品故，世尊為說蘊等三門。初就所迷淺深說三科，或愚心所總執為我，為說五蘊。以五蘊中一蘊是色，一蘊是心。分心所法為受想行三蘊，廣明心所法，故說五蘊，能破彼執。或唯愚色總執為我，為說十二處。以二十處中，十處是色，唯意法非色，廣明諸色法，故說處門，能破彼執。或愚色心總執為我，為說十八界。以十八界廣說色心，十界是色，餘八是心，故說界門，能破彼執。次約機根利鈍說三科，上根總利，說略便解，為開五蘊。中根稍遲。說處方解。下根最頓，要須廣說，故為談界。後隨樂欲略廣說三科，為樂略中及廣文故，如其次第，說蘊界等三。茲列表如下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span>
    </span>
    所迷淺深 機根立鈍 樂欲略廣
   </p>
   <p class="MsoPlainText" style="text-indent:24.0pt;">
    <span>
    </span>
    ┌蘊—愚心所—上根（利）—樂略
   </p>
   <p class="MsoPlainText" style="text-indent:24.0pt;">
    三科┤處—愚色——中根（中）—樂中
   </p>
   <p class="MsoPlainText" style="text-indent:24.0pt;">
    <span>
    </span>
    └界—愚色心—下根（鈍）—樂廣
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有部宗謂蘊等三門，皆是實法。經部宗謂蘊處是假，唯界是實。若依論主，唯蘊是假，餘二並實。此中處中，現十二處，八處實有，四處少分實有。如色處中，顯色實有，形色實無。聲處中，無記剎那聲實有，相續語葉善惡等聲是實無。觸處中，四大實有，餘觸實無。法處中，定境界色受想思實有，餘心所法思假上立實無。不相應法，三無為法，亦是實無。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     <a name="a03">
     </a>
     第三篇
     <span>
     </span>
     因果論
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一章
     <span>
     </span>
     六因
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切有為法。必依因緣和合後得生。此宗立六因四緣五果。論定原因結果之規則。六因者，一能作因，二俱有因，三同類因，四相應因，五遍行因，六異熟因。一能作因，謂於有為法生時，不為障，或能助彼者，故此因有二類，一有生力，二無生力。如光記云，能作有親有疏，親有力能，疏但不障。即無力能作因，謂不障他生法，令他自在生者。有為法生時，除自體外，餘一切法，皆不為障。如漏生之時，智無障住。睹星之時，光無障住。若為其障，即不得生。但無障故，立能作因。有力能作因，謂諸法生時，與勝力者。諸法生位，必待勝力各別因緣。如眼色等於眼識等生，飲食於身，種於芽等。此能助故，名能作因。有餘師說，諸能作因，皆於果生，有能作力。此師意說，一切諸法與一切法為能作因，展轉皆悉有其力用。此因所得果，名增上果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二俱有因，俱有者，俱時而有也。此有互為果同一果二義。互為果俱有因者，若法更互為果，彼法更互為俱有因。如四大種，互相假藉，生所造色，更互相望，恰如三杖互相依住。一大為因，他三大為果。它三大為因，此一大為果。自他同時，互為因果。同一果俱有因者，有為法中，展轉有力，同得一果，名俱有因。如心心所，共成一果，猶如三杖相依，共支一鼎。婆沙評家及正理論，以一果釋俱有因。世親論主，以互為果釋。入阿毘達磨，兼舉二因。此因所得果，名士用果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三同類因。因果相似，名為同類。各自同類法與同類法為因，如前念善心與後念善心為因。又前念惡心，與後念惡心為因。論謂善五蘊與善五蘊，展轉相望，為同類因。言展轉者，色蘊與色為因，與餘四蘊為因。餘四蘊等望色等，皆得名為因也。染污與染污，無記與無記五蘊相望，同前善五蘊，亦展轉為因。善染五蘊，展轉為因，更無異說。無紀五蘊，四說不同。光記泰疏，以第四說色與四蘊互不為因，但是無記劣異類（色非色）故，為正。寶疏破之，以第一說展轉為因，性類等故，為正。此同類名，就善惡性立，非就色心等事相。又唯前生法與後相似為同類因，非如俱有因果同時。此因所得果，名等流果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四相應因，心心所更相隨順共相應義，名相應因。相應者，如前所述，謂心王心所五義平等。於俱有因中，別開心心所法，立此因。若心王心所同一所依邊，即相應因義。若心王心所互相依邊，即俱有因義。即由互為果義，立俱有因。猶如遠行，商侶相依，共遊險道。由五平等共相應義，立相應因。即如商侶相依，於一時中，同受用飲食衣服等，同作行住等事業。此因所得果，例俱有因，名士用果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五遍行因，遍行者，十一遍行及相應俱有法。十一遍行者，苦諦下五見及疑無明，集諦下邪見見取二見及疑無明。此等前過現已生諸法勢立強盛，遍與後同地五部污染諸法為因，即遍為一切煩惱之起因，故名遍行。同類因唯與自部自地為因，此遍行因與一切染法為通因故。不但與自部染法為因，亦為餘部染法因故。同類因外，更別建立。此因所得果，例同類因，名等流果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六異熟因，新云異熟，舊云果報。言異熟者，依有部宗，因是善惡，果是無記，異類而熟，是異熟義。如善業感樂果，惡業感苦果，苦樂二果，非善非惡，但無記性。因果異類而熟，名為異熟。經部宗義，由因變異，而果方熟，是異熟義。要具二義，方得熟名。一由因多時相續轉變差別，其體得生。造業非及感果，要待相續。將欲感果，名轉變。正感果時，名差別。由斯果體方乃得生。二由異熟果隨因勢力勝劣，時有分限，或經十年，或百年等。三性法中，唯不善及善有漏法，是異熟因。無記力劣，如朽敗種，不招異熟。無漏愛水潤，如貞實種無水潤沃，又非繫地，不招異熟。不善及善有漏法，具二義，一體貞實，二為愛潤，故是異熟因，此因所得果，名異熟果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二章
     <span>
     </span>
     四緣
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四緣者，一因緣，二等無間緣，三所緣緣。四增上緣。一因緣，言因緣者，因即是緣，總稱於諸法之生起有親密之關係者。於六因內，除能作因，所餘五因，是因緣性。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二等無間緣前念一聚心所，與後念一聚心心所為緣。即前念心與後念心相望，前念心為後念心生起之原因。前與後處。後方得生。故等無間緣具二義，一開前避後，二前念引後念。約開避及據牽生，立此緣體。前後體一，名之為等。前滅後生，中間無有餘心間起，明為無間。等而無間，名等無間。除阿羅漢臨涅槃時最後心心所法，諸餘已生心心所法，皆是等無間緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三所緣緣，所緣緣者，謂所緣境為緣，能牽生心心所法。心心所法，其性嬴劣，必托所緣境，方乃得生。猶如嬴人，非杖不起。如眼識及相應法，以一切色為所緣緣。如是，耳識及相應法以一切聲，鼻識相應以一切香，舌識相應以一切味，身識相應以一切觸，意識相應以一切法為所，緣緣。以一切法是心心所生攀附，故曰所緣。即此所緣，是心心所發生緣，故名所緣緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四增上緣，增上緣者，有增上力，能生果法，增上即緣。增上緣性，即能作因。此緣體廣，名增上緣，一切皆是增上緣故。或所作廣，名增上緣，以一切法各除自性，與一切有為為增上緣故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    因之與緣，非無有異，因是親稱。緣是疏名，六因之中，五是親故。以親名同，四緣之中，三是疏故，以疏名同。然因中有疏，謂能作因。緣中有親，謂因緣也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，六因四緣。有互香攝，緣攝因非因攝緣二說。初說謂前五因是因緣，能作因是餘三緣。後說謂前五因是因緣，能作因是增上緣，等無間緣及所緣緣非因所攝。光記謂此論同後說，增上緣似能作因，因緣似五因，等無間所緣緣不似因故。寶疏謂前說為善，以有力無力俱有能作故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第三章
     <span>
     </span>
     五果
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五果者，一異熟果，二等流果，三士用果，四增上果，五離繫果。異熟果者，異熟因生果。不似因，故明為異。熟謂成熟，堪受用故。如善惡業因，感苦樂果報。苦樂二果，性唯無覆無記，異業因善惡性，異類而熟，名異熟果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    等流果者，同類因遍行因所生果。果似因故，說名為等。從因生故。復說為流。此從因相為名也。如同類因，善染無記，彼等流果，其相亦爾。如遍行因，唯是染污，彼等流果，其相亦爾。士用果者，俱有因相應因所生果。由此勢力，彼得生故，此（因）名士用，彼（果）名為果。如論云，若法因彼勢力所生，即說此法名士用果。士用者，士夫作用義。即因作用有果，如因士夫作用能成諸事業。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    增上果者，能作因所生果。由前增上，後法得生，增上之果。即由能作因之增上力所得結果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    離繫果，非六因四緣所生。擇滅無為，名離繫果。此由道得，非道所生。果即離繫，名離繫果。即以智慧之簡擇力斷除煩惱之繫縛時，證得擇滅無為，此無為即離繫果也。是慧所證，非所生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    俱有等六因，皆有取果與果二種作用。取者能引，與者與力，即能為彼所生法種，名取果。種者因義。現在為因，能取後果。又能生義，因有生果之能。正與彼所生法力名與果。謂果將生時，因與力用，令入現在。除能作因，五因取果，唯於現在。定非過去，彼已取故。亦非未來，彼無因故。與果有過現不同。俱有相應二因與果，唯於現在。由此二因得俱生果，正取果時亦與果故。同類遍行二因與果，通過現在。現在世與果者，謂此二因有等流果無間生故。過去與果者，謂有隔念等流果也。異熟因惟過去與果，異熟果不與因俱及無間生故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一切世間諸法，唯從如上所說諸因諸緣所起。於中心心所法，由四緣生。此中因緣，謂五因性。等無間緣者，謂心心所必須前念等無間緣引發生故。所緣緣者，緣境起故。增上緣者，除自性外，餘一切法皆不障故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無想滅盡二定。由三緣生。非能緣故，除所緣緣，由因緣者，謂由二因。一俱有因，謂二定各自體上生住異滅四相，互為因果。二同類因，謂前已生同地善法。若無想定，無想天中一切善法。若滅盡定：有頂天中一切善法。等無間緣者，謂入二定前心心所法為等無間緣。增上緣，如前說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    除二無心定，餘不相應及諸色法，由因增上二緣所生。非能緣故，除所緣緣。非心等引生，無等無間緣。色法由二緣生者，大種所造，自他相望，互為因緣。一大種望大種，但為俱有同類二因。一聚四大，更互相望，為俱有因。前念後念相望，前生四大與後生四大，為同類因。非心所故，無相應因。同無記性故，無異熟因。非是染故，無遍行因。二大種望所造。能為五因，一生，二依，三立，四持，五養。如是五因，但是能作因之差別。此四大種，生所造色，名為生因。造色生已，隨逐大種，如依師等，說為依因。大種任持所造色故，如壁持畫，說為立因。令所造色相續不斷，說為持因。增長因故。說為養因。三所造望所造，但為三因，謂俱有同類異熟。更互相望，為俱有因。前後相望，前念色與後念色，為同類因。善惡身語惡業，能招異熟無記眼根等果，為異熟因。四所造望大種，但為一切因，謂異熟因。由身語二業，能招異熟大種果故。能作因無差別轉，故不恆數。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     <a name="a04">
     </a>
     第四篇
     <span>
     </span>
     有漏因果
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一章
     <span>
     </span>
     有漏緣
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所言有漏因果者，謂諸有情，起煩惱，造業，招生死苦，次第緣起，漏者漏泄，即諸煩惱，有煩惱法。名為有漏。果不孤起，必藉於因，有情世間及器世間各多差別，皆由業生。因不孤起，必待於緣，此業復由隨眠，方得生長。如光記云，謂由隨眠能發諸業，復由諸業能感有果。故業為親因，惑為疏緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    惑者煩惱，謂迷惑宇宙萬有事理之妄心。惑有二類，一本惑。二隨惑。本惑者，根本煩惱。煩擾惱亂有情身心，故云煩惱。隨逐有情增昏滯故，又稱隨眠。（有部貪等即隨眠。大眾及經部，現行名纏垢，種子名隨眠。大乘眠伏藏識現行明名纏垢，種子名隨眠。）此復有六，謂貪嗔癡慢疑惡見（大地法中慧心所一分。）更開惡見，為薩迦耶見。邊執見，邪見，見取，戒禁取五種，併為十惑。身即是有，故名有身。以五取蘊為體。緣於有身，執我我名，名有身見。（經部師釋，壞故名薩，聚謂迦耶，迦耶名身。毘婆沙師釋，有故名薩，身義如前。）即於所執我我所事，或執為斷，或執為常，名邊執見。於實有體苦集滅道四聖諦中，起見撥無，名為邪見。於劣為勝，名為見取見謂身見邊見邪見，執此三見以為勝故，名為見取。非因謂因。非道謂道，名戒禁取。戒謂佛法中五戒等也，禁謂外道狗牛等禁也，執此戒禁以為因道，名戒禁取。此十惑中，前五遲鈍，名五鈍使。後五猛利，名五利使。此五利使五鈍使，有迷理迷事之別。言迷理惑者，謂迷苦集道四諦理所起煩惱。言迷事惑者，謂迷宇宙萬有之事相起煩惱。迷理惑，以於見道頓斷，又稱見惑。迷事惑，於修道斷，又稱修惑。言見惑者，謂邪分別計度迷悟因果道理所起身邊檔等妄見。言修惑者謂迷色聲等世間事物所起貪嗔癡等妄情。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨惑者，隨從根本煩惱而起之枝末惑，即隨煩惱。如光記云，復有此本惑餘，異諸本煩惱，染污心所，行蘊所攝，隨煩惱起故，亦名隨煩惱，不名煩惱，非根本故。此有十九，謂大煩惱中除無明，餘放逸懈怠不信昏沉掉舉五，大不善無慚無愧，二小煩惱忿覆慳嫉惱害恨諂誑憍十，不定中不善睡眠惡作二。放逸懈怠不信惛沉掉舉無慚無愧睡眠八種，通見修二斷。忿覆等十一種，唯修所斷。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二章
     <span>
     </span>
     有漏因
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    業者造作，謂從迷惑宇宙萬有事理之煩惱所發身體之動作言語之發動等。業有二種，一思業，二思已業。思業謂心所思，思即是業，故名思業。即身口將發動作言語時，先於心中思惟造作。思巳業謂思所作身語二業，思之所作，由思巳作，名思巳業。即於心中思惟造作巳發於外之動作言語。如是二業，分別為三，一身業，二語業，三意業。謂業依身，故名身業。業性即語，故名語業。此業依意，復與意俱，等起身語，故名意業，於此身口意三，造有漏不善業，引得愛非愛果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此業，望感果時分，別為四種，一順現法受業，二順次生受業，三順後次生受業，四順不定受業。順現法受者，現法為現身，受謂異熟。謂此生造業，即於此生受異熟果。順次生受者，謂此生造業，次第二生受異熟果。順後次生受者，謂此生造業，從第三生已去乃至多生，次第受果。順不定受者，謂此生造業，不定於現在及第二生第三生等受果。或復開此不定受業為二，一異熟定時不定，謂果必受，時即不定。二異熟與時俱不定，謂果與時，俱不定受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    更自體性上分業為二種，一引業，二滿業。引業感總報果，滿業感別報果。例如人趣雖有貧富壽夭等差別，而同稟人身，彼此各俱六根，彼此受共同之果報，是曰總報。指能感此總報果之業因曰引業。雖同稟人身，而有貧富壽夭等差別彼此不同，是曰別報。指能感此別報果之業因曰滿業。一業引一生，而彼圓滿許由多業。譬如畫師，先以一色圖其形狀，後填眾彩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第三章
     <span>
     </span>
     有漏果
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    果者果報，謂由前惑業之原因所得之結果。果有二種，一有情世間，二器世間。有情世間者，由前世之業力所感之依身，有地獄傍生鬼人天五趣。梵云那落迦，此云苦具，義翻地獄，以地下有獄故，非正翻也。言傍生者，以傍行故。言鬼者，以餘生中喜盜他物，又復多是所祀祖宗，又多希求以自存濟，又多怯劣身心輕躁，故名為鬼。言人者，多思慮故，名之為人。言天者，有光明故，或復尊高神用自在眾所祈告，故名為天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五趣有情，其生略有四種，一卵生，二胎生，三濕生，四化生。如孔雀等，生從卵殼，是名卵生。如牛馬等，生從胎藏，是名胎生。如飛蛾等，生從濕氣，是名濕生。如諸天等，諸根頓其，無有欻有，是名化生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    於胎生中，四有輪轉，所言四有，謂中有生有本有死有。言中有者，謂死有後，在生有前，二有中間，有五蘊起，為至生處，故起此身，二趣中間，說名中有。即於死有生有中間生起之身心。言生有者，初受生時一剎那蘊也。即於諸趣結生之一剎那。言本有者，本過去所感之有，名為本有。此之本有，在死有前，居士有後，中間諸蘊，為本有體。即除生有一剎那死有一剎那前餘位。言死有者，最後命終一剎那蘊也。即最後一剎那，次中有前。所言四有輪轉，謂由數習煩惱業力，令中有蘊相續入胎，如業所引，令胎中蘊次第轉增，至根熟位，乃至命終。現蘊相續。於現在世，復起惑業，以此為因，更趣餘世。如是惑業為因故生，生復為因，起於惑業。從此惑業。更復有生，故知有輪旋環無始。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    論明四有輪轉，更述十二緣起，詳示惑業苦三道，於過現未三世展轉相生。十二緣起者，一無明。二行，三識，四名色，五六處，六觸，七受，八愛，九取，十有，十一生，十二老死，十二支也。一無明支，於無始宿生中諸業煩惱位所五蘊，至今五果熟位，總謂無明。二行支，於無始宿生中福非服不動等業位所有五蘊，至今五果熟位，總得行名。三識支，正結生時一剎那五蘊，名識。四名色支，從結生後，六處生前中間諸位所有五蘊，總稱名色。中間諸位者，即是胎中從羯羅藍（凝滑）至缽羅奢佉（支節）五位也。五六處之，眼等已生，至根境識未和合位，中間所有五蘊，說名六處。六觸支，出胎已去，三兩歲來，根境識三能有對觸，未了能生苦樂捨受違順中庸三因差別，此位五蘊，總名為觸。七受支，五六歲已去，十四十五已來，已了三受因差別之相，未起婬貪，此位五蘊，總名為受。八愛支，十五已去，貪妙資具，婬愛現行，未廣追求，此位五蘊，總名為愛。九取支，年漸長大，為得種種上妙境界，周遍馳求，不辭勞倦，然未為後有起善惡業，此位五蘊，總名為取。十有支，因馳求故，積集能牽當有果業。此位五蘊，總名為有。（業名為有。有當果故）十一生支，由是現在業力，從此捨命，正結當有一剎那頃，此位五蘊，總立生名。十二老死支，從生剎那後，乃至當來受支位所有五蘊。總名老死。此中初無明行，即惑業，為過去因。識名色六處觸受者，由過去惑業因所受現在果，此過現一重因果也。次愛取者，現在惑。有者，現在業。由此現在惑業因，感未來生老死果，此現未一重因果也。事曰三世兩重因果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    器世間者，五趣有情所居住之世界，有欲色無色三界。下極無間地獄，中人四洲，上至六欲天，是名欲界。欲者，段食婬所引貪，即婬欲食欲，欲界欲勝，故但言欲。此欲界上，有梵眾天等十七處，名為色界。色界色勝，身相宮殿，殊妙精好，故但言色。無色界都無處所，以非色法無方所故。但就果報勝義云在色界上。此有空無邊處等四天。體非是色，立無色名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    千四大洲乃至梵世，名一小千世界。千小世界，名一中千世界。千中千界，名一大千世界。何稱三千大千世界。如是大千，同成同壞。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     <a name="a05">
     </a>
     第五篇
     <span>
     </span>
     無漏因果
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第一章
     <span>
     </span>
     無漏緣
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    離煩惱法，明為無漏。依出世定，發無漏正智，由智斷煩惱，證離繫果，故智為無漏果之親因，定為疏緣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    定者禪定，梵云三摩地，心一境性，名之為定。一境性者，專注一緣，離於散動。論有二義，一經部義，謂若專一緣，即此心王專一境位，依之建立三摩地名，不應別有餘心所法。二有部義，謂別有心所令彼心王於一境轉，名三摩地，非體即心。定有等引，等持，等至，靜慮，心一境性，止，現法樂住七名。此中等引等至慮，通有心無心。餘四唯有心定。又等持心一境性二，通定散，餘五唯定，不通散。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    定心有定地散地有心定無心定之別。定地定，謂色無色界定心。散地定，謂欲界定心。入滅盡定時定心，名無心定。其他定心，名有心定、
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    定有二類，一生得定，二修得定。生得定，論云生靜慮，謂由前世之業力自然生得之定地，如彼受生色界四靜慮無色界四處者是。修得定，論云定靜慮，謂由修力所得之定心，如於欲界修得四靜慮四無色定等是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜慮者，具云寂靜審慮，慧能審濾故。審慮即是實了知義。如說心在定能如實了知。慮體是慧。定有靜用及生慧慮，故名靜慮。唯勝方立此名，無色定亦有靜用能審慮，不名靜慮。色界定止觀均行，最能審慮，立靜慮名。四靜慮者。心一境性，是靜慮體，依尋伺喜樂具不具分為四種。具伺樂喜，名初靜慮。離伺但有喜樂二種，名第二靜慮。離伺喜二，但有樂一，名第三靜慮。具離伺喜樂三種，名第四靜慮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四無色定，與四靜慮同，亦以心一境性為體，約生不同，分為四種。離第四靜慮染，生上地時，立空無邊處名。離空邊處染，生上地時，立識無邊處名。離識無邊處染，生上地時，立無所有處名。離無所有處染，生上地時，立非想非非想處名。謂修定前起加行位，厭色境故，作勝解想，思無邊空，加行成時，名空無邊處。又於加行中，厭無邊空，起勝解想，思無邊識，加行成時，名識無邊處。又於加行中，厭無邊識，起勝解想，捨諸所有，寂然而住，加行成時，名無所有處。有頂地無下地明慧勝想，得非想名。有昧劣想，名非非想。前三無色，約加行名。第四非想，約當體立。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    靜慮無色，更有味定靜定無漏定之別。一味定，謂色無色界愛相應定。於定中起貪愛，味著定中妙境，故名味定。如光記云，初味等至謂愛相應。愛能味著淨定，故名為味，等至與彼相應，故此等至得味名。二淨定，謂有漏善定。如光記云，淨等至名，目諸世間有漏善定，與無貪等自性善諸白淨法相應起故，此等至得淨名。即是第一味相應所味著境。諸淨等至，復有四種，一能煩惱，名順退分定。隨順味定，將退本定時位也，二能順自地，名順住分定。住定當分，不退不進位也。三能順上地，名順勝進分定。定力增進，順上地定，將進入彼定時位也。四能順無漏，名順決擇分定。決擇者，無漏智。無漏智能決擇諸法性相，故名決擇。定力愈增，順無漏智，將轉進無漏定時位也。八等至中，前七等至，各有四分。有頂唯有三種，無順勝進分，由彼更無上地可趣故。三無漏定，謂無漏法相應定。如論云，無漏定者，謂出世定，愛不緣故非所味著。八等至中，前七等至，各有三定。有頂味劣，唯有二種，無無漏定。無漏定者，最殊勝之定心，發起無遍正體智（根本智）之根本，而正為離繫果之疏緣者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上界八地，各有近分定。與八根本定為入門，根本定者，斷下地修惑所發上地定。近分定者，伏下地修惑所發，近似上地。八近分中，初靜慮近分，在散地定地中間，未至上界定地根本，別立未至定名。此八近分唯一捨受相應。此近分定起時艱辛作功用轉故，未離下染情懷怖故，非喜樂相應。又八近分皆淨定攝。唯初近分亦通無漏，未離欲者依近分定起聖道故。皆無有味，是離染道故。又初慮靜根本二靜慮近分間有中間定。初定根本及初定近分，尋伺相應。上七定中根本近分，皆無尋伺。唯中間靜慮有伺無尋，故與近分差別不同。由無尋故。勝初靜慮。由有伺故。位及第二。依此義故，立中間名。此諸定中，無漏定，唯依魏至中間四本靜慮下三無色根本九地生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第二章
     <span>
     </span>
     無漏因
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    智者智慧，慧於曾見決斷名智。此有忍智見等異名，於大地法中慧心所一，約作用異，分別為忍智見三。忍許名忍，決斷名智，推度名見。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    智有十種，攝一切智。一世俗智，二法智，三類智，四苦智，五集智，六滅智，七道智、八他心智，九盡智，十無生智。如是十智，總為二種，一有漏智，二無漏智。有漏智者帶煩惱之智慧。無漏智者，離煩惱清淨無垢之智慧。如是二智相別有三。前有漏智，總名世俗智。此智多取瓶衣軍林等世俗境物為所緣，即緣世間俗事之智，故名世俗。如正裡云，瓶衣等物，性可毀壞，顯世俗情，故名世俗。此智多取世俗境故，多順世間俗事轉故，從多建立世俗智名。非無取勝義順勝義事轉，然是愛境、無勝功能息內眾惑，故非無漏。此世俗智復有四種，一生得慧，二聞慧，三思慧，四修慧。生得慧者，生得之智慧。聞慧者，由聞至教所生智慧。此慧唯緣名境，未能捨文而觀義故。思慧者，由思正理所生智慧。此慧緣名及義，未全捨文而觀義故。修慧者，由修等持所生智慧。此慧唯緣義境，已能捨文而觀義故。前無漏智，分為二種，一法智，二類智。法智者，證知欲界四諦之智慧，即觀欲界四諦斷迷欲界四諦理所起煩惱之智慧。此智最初證知諸法真理，故名法智。類智者，證知上二界四諦之智慧，即觀上二界四諦斷迷上二界四諦理所起煩惱之智慧。此之智境，與前法智相伺，故立類名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此法智類智，由所緣境有差別，又各分為苦集滅道四智。苦智者，證知上下界苦諦之智慧，即觀上下界苦諦斷迷上下界苦諦理所起煩惱之智慧。乃至道智者，證知上下界道諦之智慧。苦等四智，一一各有緣自諦境四種行相。即苦智，緣苦諦境，起一非常二苦三空四非我之觀解。待眾緣生，故非常。遷流逼迫性，故苦。違我所見，故空。違我見，故非我。集智，緣集諦境，起一因二集三生四緣之觀解。猶如種子生芽道理，故因。能等現果理，故集。令果相續理，故生。能成辦果理，故緣。滅智，緣滅諦境，起一滅二靜三妙四離之觀解。諸有有漏蘊斷盡，故滅。貪嗔癡三火息，故靜。體無眾患，故妙。解脫眾災橫，故離。道智，緣道諦境，起一道二如三行四出之觀解。通眾聖門義，故道。契合正理，故如。正趣向涅槃，故行。能永超生死，故出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此上六智，至無學位，名盡無生二智。盡智者，於有頂第九解脫道，滅盡一切漏，得擇滅無為，曰漏盡得。與此漏盡得最初俱生之法類及四諦智，曰盡智。即無學聖者斷盡煩惱時，自知我已知苦，我已斷集，我已證滅，我已修道之智慧。無生智者，於知段證修，得畢竟不生之非擇滅，曰無生。觀此無生之智慧，曰無生智。即自知我已知苦，不應更知，乃至我已修道，不應更修之智慧。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此外有由前法智，類智，道智，及世俗智，所成之他心智。此為知他心之智慧，有有漏無漏二類。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     第三章
     <span>
     </span>
     無漏果
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    由前定慧之原因所得之結果，曰無漏果。以無漏正智斷煩惱有等差故，果亦有四種。一預流果，二一來果，三不還果，四阿羅漢果。預流果者，以無漏正智斷三界見惑所得果。梵語須陀洹，此云預流。此位初見真理，得預入聖者之流類，故名預流。如頌疏云，諸無漏道。總名為流，初預此流，名為預流。此有因果二位，因曰預流向，果曰預流果。預流向者，趣向預流果之因道也。一來果者，欲界修惑九品中斷前六品修惑所得果。梵語斯陀含，此云一來。此位未斷後三品故，為此三品惑所潤生，尚必往天上受一生，更來人間受一生，方般涅槃，故名一來。此亦有果向二位。不還果者，斷欲界修惑全分所得果。梵語阿那含，此云不還。已斷欲界修惑，必不還生欲界，故名不還。此亦有果向二位。阿羅漢果者，盡斷三界見修二惑所得果。梵語阿羅漢，此云應。唯應作他利益事故，諸有情者所應供故，故名為應。如頌疏云。應受人天廣大供養故。又頌疏記云，結累都亡，堪受供養。又阿羅漢有殺賊不生等義，如婆沙謂阿羅者，謂一切煩惱。漢名能害。用利慧刀，害煩惱賊，令無餘故，名阿羅漢。又羅漢名生，阿是無義，以無生故，名阿羅漢。又漢名一切惡不善法。言阿羅者，是遠離義。遠璃諸惡不善法，故名阿羅漢。此亦有果向二位。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上四果中，前四向三果，為得漏盡，常樂學彼戒定慧故，皆名有學。後阿羅漢一果。為得別果所應修學，此無有故，得無學名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     <a name="a06">
     </a>
     第六篇
     <span>
     </span>
     無我略說
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    已上略述俱舍一部之法相，此論最後破執我一品，明於五蘊相續法上假說為我，無真無體。如論主引雜阿笈摩云。我實無我性，顛倒故執有，無有情無我，唯有有因法，謂十二有支，所攝蘊處界，審思此一切，無補特伽羅。又云，謂此法外諸所執我，非即於蘊相續假立，執有真實離蘊我故。由我執力，諸煩惱生，三有輪迴，無容解脫。又寶疏云，我有二種，一五蘊聚集，假名為我。二或即蘊離蘊，別執一物，以為實我。五蘊假我，不違理教，論主不破。別執實我，違其理教，論主今破。論主又述我執之起因，謂無始來我執熏習種子。緣自相續有垢染心，為我執因。如前所述，此論一部，釋佛契經三法印中諸法我。是以論主於此論中，處處破我。最後更設破執我一品。末復頌云，此涅槃宮一廣道，千聖所遊無我性，諸佛日言光所照，雖開昧眼不能睹。光記釋之云，大涅槃，眾聖所居，名涅槃宮。無我大路，趣涅槃宮，名一廣道，此一廣道，千聖所遊，即無我性。此無我道，諸佛如日，其言似光所照無我大道，顯諸外道由無勝慧，雖開昧眼而不能睹。或無我道。諸佛日言光明所照，雖彼復開僻見昧眼而不能睹。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
