<html>
 <head>
  <meta content="text/html; charset=utf-8" http-equiv="Content-Type"/>
  <title>
   虛雲和尚法彙—文記
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      虛雲和尚法彙—文記
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     鼓山門下弟子順德岑學呂寬賢編輯
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      鼓山湧泉禪寺經板目錄序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      影印宋磧砂版大藏經序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      修補古經跋言
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      增訂佛祖道影傳贊
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      法系考正
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      校正星燈集
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a07">
      校正星燈集序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a08">
      增訂鼓山列祖聯芳集
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a09">
      附錄禪宗五派源流
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a10">
      重建福建鼓山湧泉寺迴龍閣募緣啟
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a11">
      建築鼓山寺各堂寮勝緣疏
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a12">
      申書啟
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a13">
      為六祖請賜加封諡號呈文
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a14">
      代弘法寺募塑西方三聖引
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a15">
      鼓山募刊佛祖道影及三壇傳戒正範小引
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a16">
      勸造華嚴經引
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a17">
      諷華嚴經遊海放生小引
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a18">
      遊昆明湖放生小引
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a19">
      佛法省要序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a20">
      重刊三壇傳戒儀範後跋
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a21">
      滇南大雞足山缽盂峰勒賜護國祝聖禪寺同戒錄序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a22">
      滇湖碧雞山華亭峰靖國雲棲寺同戒錄序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a23">
      敕賜鼓山白雲峰湧泉禪寺同戒錄序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a24">
      南華寺同戒錄序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a25">
      雲門山大覺禪寺同戒錄序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a26">
      高鶴年恆松居士遊山記敘
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a27">
      星洲居士林特刊序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a28">
      亳園集序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a29">
      劫外餘音序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a30">
      卓庵詩集序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a31">
      弘一大師全集序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a32">
      弘一大師事略序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a33">
      弘一大師傳
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a34">
      立誓參禪不看經律廣記博聞
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a35">
      因博奕有感寄勸念佛
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a36">
      示禪人請益三不是隨拈數語
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a37">
      戒靈通侍者酒并偈
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a38">
      為妙法禪人刺血書法華楞嚴經書後
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a39">
      大乘妙法蓮華經後跋
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a40">
      雲南開建華亭寺常住所置山場田地分處分院記
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a41">
      曹洞宗四十五世妙蓮老和尚塔銘
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a42">
      南洋檳榔嶼極樂寺祭妙蓮老和尚塔
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a43">
      祭戒塵法師文 維
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a44">
      祭太虛大師文 維
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a45">
      祭載居士傳賢文 維
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a46">
      輓鄭茂崗有序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a47">
      記高鶴年居士
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     序文記傳銘說題跋
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山湧泉禪寺經板目錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋儒有言。「教學者如扶醉人。扶得東來西又倒。」予於斯語。重有感焉。粵自騰蘭入漢。白馬馱經。乾竺貢書。代有增益。自東晉以迄南北朝。斯時佛法專重經教。世主以譯經為妙嚴。僧伽以試經而得度。說法以依經為本據。行道以轉經為功德。必至博通三藏。始稱法師。縱云究極一乘。罔識真藥。是故正法眼藏。以不立文字。目為虛妄。闡提佛性。以未見經文。爭相詰難。甚至重溟五舶。預言被擯於關中。面壁九年。達摩見毒於熊耳。以膠柱而鼓瑟。遂飲水而分河。此圭峰禪源諸詮集之所由作也。李唐以降。拈花一脈。五宗分化。禪德輩出。類多博該三學。於是禪教始漸融通。試觀少室以楞伽為印心。東山以金剛為下種。乃至字則不識。義即請問。壇經不乏說教之文。讀經看教。宛轉歸己。百丈所許自由之分。凡茲理事。明示風規。若夫金彈銀彈之權譬。佛說魔說之亶_。拈止啼錢。勦絕兒孫解路。撾塗毒鼓。死盡魔外偷心。甚至把斷要津。喝佛罵祖。直目三乘十二分教為拭瘡疣紙。自非親乘入室之真子。罔知格外提持之著落。以死語會。則禍事矣。迨其末流。執指忘月。棄金擔麻。未解得魚而忘筌。不免因噎而廢食。禪教聚訟。又極紛紜。此又永明宗鏡錄之所由作也。古德云。「依經解義。三世佛冤。離經一字。即同魔說。」參禪須開宗眼。閱教須明教義。此當人腳跟下事。切忌自瞞。自救不了。諍論奚為。耽著鬼家活計。與入海算沙相較。其能免於五十百步之誚乎。石鼓湧泉。自華嚴開山。興聖闡化。演曹源之一滴。跨石門以千年。其間列祖列宗。諦造艱難。凡屬後昆。飲水思源。皆當敬念。即以流通經教一端而論。溯自閩王貢寫本之祕笈。歲久無徵。元刻剩般若之殘篇。待補全帙。有明而後。南板初來。梵篋散藏。繼得全書。逮於清初。乃頒龍藏之賜書。迨及康熙。復鋟永通之板片。其間耗心血。費淨財。蒙艱貞。糜歲月。如永覺請經之記。乃冒萬死。紫柏刻經之願。盡此勞生。或舍利同供。建設正法藏殿。擲千萬金於五楹。或缽資罄捨。裝修殘破古經。積廿二年如一日。今者吾輩幸沾法乳。應思先進賢勞。我佛妙演圓音。當體法王聖訓。又豈可捨野狐之涎唾。自居無孔鐵錐。巢蟭螟於眉睫。甘作不快漆桶。遂令龍宮祕藏。化為蟫蠹之叢。鷲嶺玄文。訛作烏焉之馬。爰擬清釐。重記目錄。依補亡之例。立整理之條。加丹黃之標籤。分簡冊之部居。考譯撰之人名。紀鋟梓之年代。命門人明一觀本依此法式。循而考之。缺者補之。經夏告竣。成此經目一卷。題曰鼓山湧泉禪寺經板目錄。查其鉤稽。尚能如例。昔為霖霈祖於清康熙年間。嘗有鼓山永通齋流通法寶畫一經目。刊行於世。迄今逾二百年。幣價相懸。奚翅天淵。各籍價目。尚待改訂。故缺而不錄。予之亟亟於此。所冀禪講四眾。宗通說通。追縱古人得髓之真傳。勿忘先德嘉惠之至意云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十一年歲次壬申月　幻遊比丘虛雲敘於鼓山聖箭堂
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     影印宋磧砂版大藏經序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    虛雲自承乏鼓山以來。每思前明永覺諸祖。所辦永通齋鋟板流通法寶事業。及羅致藏典。以普益後人之困難。當崇禎初元。親至浙江嘉興。請方冊藏經。扶病冒暑。復值海潮汎濫之變。遇險者三。瀕死者再。乃得法寶而歸。逮至有清。康熙雍正乾隆代有所賚。汪洋法海。寺眾隨機飲啄。不可不為本山之厚幸。然惟靜恆濤諸祖而後。經板既專理無人。遺著亦散佚無著。虛雲屢欲搜殘補缺。以繼承先志。以常住淡泊。力有未逮。去歲壬申。承檀越葉恭綽居士。賚以商務印書館癸亥所刻續藏全部。檢閱禪教律淨諸部門。見鼓山列祖遺著多已搜入。喜不自勝。惟霈祖華嚴疏論纂要之鉅帙。竟付缺如。其他霈祖以下之語錄遺著。亦有多種均未搜採。而殘篇斷簡。本山亦已缺佚不全。緬懷先代精神心血。留此遺澤。垂訓當來。後世子孫。不能保守。以至湮沒。常用疚心。去夏蒐羅廢帙。竟發現宋哲經板之大般若經。大涅槃經。大寶積經。共計數百冊。梵筴雖已不全。脈望幸未災及。獲此瑰寶。視為奇緣。鈔補裝潢。七閱月而竣事。是誠本山閩忠懿王賜藏以後。碩果僅存之紀念品也。今聞朱慶瀾居士以施賑至關中。發見宋磧砂藏經。不禁歡喜讚歎。居士素以法施為志。見此瑰寶。不能自已。即向陝省當局謀。影印之議既洽。乃如滬與葉居士暨諸上善人。發起影印磧砂藏經事業。自民國辛未始事。閱今已歷三年。為法之勤。至足欽佩。近更以所缺損之二百餘卷帙。徵得敝寺之大般若寶積等經。及其他宋元善本補而足之。斯誠希世之珍也。法藏不可思議之大業。不意於末法時期。乃得覯此集大成之偉略。不特於佛法上放一異彩。吾知公等弘法之大願。對此時機。當是冥受付囑而來者。何以故。方今佛化西漸。其機已動。歐美學者。向祗注目小乘。視錫蘭為教典薈萃之地。近日漸知北派尚有大乘梵典。遂於尼泊爾等處。肆力搜求。而尚未知我國自唐以來所譯梵筴之富。自宋以來校刊梵冊之偉然大觀也。公等之扶持正法眼藏。虛雲謹拈雲門一字。以為之頌曰『普。』
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十三年歲次甲戌元旦後十日虛雲謹敘於聖箭堂
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     修補古經跋言
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此大般若經六百卷。大寶積經百二十卷。大涅槃經四十卷。皆延祐間。福建省嗣教陳覺琳刻。相沿庋置法堂中。我鼓山湧泉寺明清以來。四賜龍藏。而此本久無人披讀。莫知其全缺也。今年夏。門人觀本明一始出而檢之。三經共殘缺四十餘卷。知客清福師倡募裝潢。而首座慈舟法師。西堂寶山師。暨宗壽。興證。通化。聖修。純果。法真。龍洸。慎足。傳道。澄朗。優定。能復。諸師等。復發心手鈔。足其卷數。此三部古本大經。乃煥然復新。余朝夕肅然。若對古佛也。考延祐當元中葉。迄今近七百年。人世滄桑之變。不知凡幾。而此三經者。巍然尚存。雖久置不檢。而幸免于潮蠹之壞。不可謂非神龍保護之力矣。工既竣。述其原委于此。並刊列出資芳名于每函之後。俾並垂不朽云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十一年壬申歲季秋　湧泉寺住持虛雲敬識
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     增訂佛祖道影傳贊
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有清光緒庚辰。蘇州瑪瑙經房。刊行佛祖道影一書。出自守一大師手訂。合真寂雲福先後兩刊本。編為四卷。凡二百四十尊。據其自序緣起。先獲雲福刻宗門正脈道影殘本。遲之又久。乃得真寂本於楊仁山居士。楊又得之於心月上人云。查續藏載憨山大師撰八十八祖傳贊。蓋為題紫柏老人屬丁雲鵬臨摹牛頭藏本而作。為專刊道影之濫觴。今茲不獨丁本失傳。即求真寂雲福初刊本。亦不易復得矣。鼓山舊藏列祖道影。成於　永覺老人主法之時。自迦文飲光以次凡百有三十尊。各繫贊語。崇禎戊寅於住真寂日刊行。即所謂真寂本是也。日久散失。後二十有四年康熙壬寅。其嗣法　為霖大師。得原本於泉之開元。僅存七十餘尊。重事徵補。得四十七尊。合　永祖者為一百二十二尊。並加題記。庋於藏經殿。今又二百七十餘年矣。代移時異。幸龍天守護。僅軼五尊。存者一百一十七尊。皆完整無損。雲住茲山。獲睹是冊。持與蘇州本相校。同者一百零八尊。傳贊皆仍　永覺老人舊題。禪誦之餘。復加徵集。續得若干尊。其原有傳贊者。多存其舊。無者為之僭補。依世次編入。至蘇州本所列世系間有訛誤。另加考正。都為三百十一尊敬謹壽之梨棗。冀普同供養。咸植勝因。命名曰。增訂佛祖道影。示仍依守一大師原本。第加增訂而已。至康雍以還。諸山名宿影像。徵集容有未周。則限於時與力。補闕拾遺。俟諸異日。昔世尊入寂。阿難結集於靈山。慈氏待來。迦葉持衣於雞足。慧命慈燈。賴以賡續。雲生丁末造。望道未見。懼大法之將墮。歎善根之日薄。冀存象教。昭示方來。茲意上繼紫憨永霖諸師遺型。以報佛恩於萬一云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛曆二千九百六十二年（民國廿四）年乙亥　佛誕日
   </p>
   <p class="MsoPlainText" style="text-indent:24.0pt;">
    鼓山湧泉禪寺住持沙門虛雲序於聖箭堂
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     法系考正
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    南嶽下第六十世。東明旵祖之嗣法。有海舟永慈與海舟普慈二人。永住金陵東山。俗姓余。普住杭州東明。俗姓錢。續指月錄兩存之。按天童密雲悟祖及錢謙益宗伯。皆為普祖立傳。稱為旵祖嗣法。祥符蔭宗統編年。載萬曆六年辛酉。東明旵祖示寂。海舟普慈嗣法。據上所記。應將南嶽六十一世。海舟永慈改定為東明普慈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    青原下第四十五世。芙蓉楷祖嗣法。蘇州本依據位中符祖燈大統。逕列鹿門覺。將丹霞淳至天童淨。中間五代削去。謂指月錄年歷差訛。以青州塔記為據。而青州塔記。顯出偽託云云。為霖大師。曾辨其謬。續指月錄。引以為證。按宗統編年。宋重和元年戊戌。楷祖示寂。丹霞淳嗣。淳祖蓋芙蓉嗣法二十六人中之上首也。明年淳祖示寂。真歇了嗣。其後三十有四載。為南宋紹興二十三年癸酉。了祖示寂。天童玨嗣。越十四載為乾道四年戊子。玨祖示寂。雪竇鑑嗣。經四載為乾道七年辛卯。鑑祖示寂。天童淨嗣。又二載為乾道九年癸巳。淨祖示寂。鹿門覺始嗣。去楷祖示寂。時歷五十有五年矣。何得竟以鹿門覺。誤為淨因覺。顯紊世次。茲從傳燈及正續指月。列鹿門覺於天童嗣法。增補丹霞淳至天童淨五世。糾正位中符之謬。明三峰漢月法藏禪師。初秉拂於吳門北禪寺。嗣法天童悟祖。厥後三峰著五宗原以立異。悟祖不滿。遂至追拂。清世宗著揀魔辨異錄。於三峰一派。屏斥尤嚴。三峰不獲與臨濟兒孫之列。已成鐵案。惟三峰平日於法門。不無建白。弘戒法儀。為後世矜式。茲列三峰於尊宿卷中。示絕於悟祖。仍不泯其護教之功。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    通鑑載。明建文帝因燕王兵破金川門。帝發太祖遺篋。得楊應能度牒。及緇衣。編修程濟曰。數也。因召主錄僧溥洽。為帝削髮。從水關中出。先入蜀。後入滇云云。今按雲南叢書。滇釋記第二卷載。應文大師。俗稱文和尚。明太祖長孫。故懿文太子之子也。建文四年時。燕王棣舉兵南伐。有內臣出高帝遺命。得度牒三。曰應文。應能。應賢。僧服如之。於是帝與御史葉希賢為應文應賢。吳王教授楊應能為應能。並為僧。編修程濟為道人。遂從複道中出。歷遊吳楚黔粵。入滇居永晶白龍山。復結茅于鶴慶浪窮間。又駐錫武定獅子山。遺像袈裟猶存在滇。數十年間。常疏法華。楞嚴。間多題詠。後東歸。壽八十餘。坐化宮中。葬于西山。稱為老佛云。按葉希賢楊應能。明史皆有本傳。建文殉國。皆稱殉難者也。滇釋記所載。當較詳實。又葉楊兩公之墓。尚在滇中洱源潛龍庵。即建文隱修之處。今第四卷建文更正為應文。以矯正諸家之訛誤。並存隨從忠義之名焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     阿若憍陳如尊者天竺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    尊者中天竺人。系出世尊母族。世尊成道後。為五人轉四諦法輪。尊者居首。聞聲悟道。為僧寶中第一。故世尊呼為阿若憍陳如。亦名俱鄰。此名已知。或言無知者。非無所知。乃是知無耳。 
    贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歌利揮劍。早已說破。鹿苑初唱。惟師首和。一個耳聾。一個話墮。熱瞞大地。居僧上座。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     梁塢石月華智藥三藏尊者天竺
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師天竺人。梁天監元年航海達廣州。將彼土菩提樹一株。植於宋求那跋陀羅在法性寺所建戒壇之畔。誌曰。後百七十年。有肉身菩薩。於此樹下演上乘。傳佛心印。求那建壇亦曾立碑曰。有肉身菩薩。於此受戒。天監元年壬午至唐儀鳳五年丙子。凡百七十五年。六祖至此受戒弘法。兩師之言驗矣。師復由南海經曹溪口。掬水而飲。謂徒曰。此水與西天無別。溪源必有勝地為蘭若。至源上觀山水曰。宛如西天寶林山。謂居民曰。可於此建梵剎名寶林。百七十年後有菩薩來此演化。得道如林。皆如所讖。并建羅浮月華等寺。肉身現在月華寺。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    西天來此。羊城植樹。飲水建剎。預待大士。
   </p>
   <p class="MsoPlainText" style="text-indent:24.0pt;">
    懸讖百七。蒼生蒙度。留身月華。永灑甘露。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     智巖禪師《迦葉至此三十三世牛頭第二世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師曲陽華氏子。弱冠智勇過人。身長七尺六寸。隋大業中為郎將。累立戰功。唐武德中。年四十八。入舒州皖公山。從寶月禪師出家。一日晏坐。睹異僧長丈餘。謂師曰。卿歷八十世出家。宜加精進。言畢不見。谷中入定。山水瀑漲。復參融禪師。發明大事。融謂師曰。吾受信大師真訣。所得都亡。設有一法勝過涅槃。吾說亦如夢幻。夫一塵飛而翳天。一芥墮而覆地。汝今過此。吾復何云。儀鳳二年正月初十日示寂。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八十世生。深谷危坐。塵沙劫來。不是這個。
   </p>
   <p class="MsoPlainText" style="text-indent:24.0pt;">
    融師撥轉。順風帆柁。萬古千秋。高風不墮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     慧方禪師《西天三十四世牛頭第三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師潤州延陵濮氏子。投開善寺出家。及進具。洞明經論。後謁巖師。諮詢祕要。巖審其根器堪荷正法。示以心印。師豁然領悟。復付法於法持禪師。隱居茅山。將入滅。見五百許眾。髻髮後垂。如菩薩狀。各持旛華云。請法師講。又感山神現大蟒身。至庭前如將泣別。唐天冊元年八月一日示寂。小林變白。溪澗絕流。道俗哀慕。聲動山谷。世壽六十有七。僧臘四十。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一相無相。誰能思量。一身多身。萬物皆真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    動也行雲出岫。靜也聲湛谷神。赴機千江月。擬議隔河津。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     法持禪師《西天三十五世牛頭第四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師潤州江寧人。姓張。幼出家。年三十。游黃梅。依忍大師座下。聞法心開。復值方禪師為之印可。及黃梅垂滅。謂弟子玄賾曰。從傳吾法者。可有十人。金陵法持。是其一也。唐長安二年終於金陵延祚寺無常院。遺誡露骸松下。飼諸鳥獸。迎出日。空中有神旛西來。遶山數匝。所居故院。竹圍林木變白。七日而止。壽六十八　贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    黃梅聞法。牛頭受記。傳法威師。綿遠相繼。
   </p>
   <p class="MsoPlainText" style="text-indent:24.0pt;">
    露骸松下。含靈等利。慧日長明。輝天耀地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     智威禪師《西天三十六世牛頭第五世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師江寧陳氏子。四歲依天寶寺統法師出家。謁法持禪師。傳受正法。自爾江左學侶。奔湊門下。有慧忠者。師視為法器。示偈曰。莫繫念。念成生死河。輪迴六趣海。無見出長波。忠答曰。念想由來幻。性自無終始。若得此中意。長波當自止。師又示偈曰。余本性空無。緣妄生人我。如何息妄情。還歸空處坐。忠復答曰。虛無是實體。人我何所存。忘情不須息。即汎般若船。師審其了悟。遂付法。唐開元十七年終於延祚寺。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    中持師毒。著佛頭糞。喚鐘作甕。欺賢罔聖。
   </p>
   <p class="MsoPlainText" style="text-indent:24.0pt;">
    越空劫外。三更日正。實體虛無。凌霄藤盛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     潮陽靈山大顛寶通禪師《西天三十六世青原第三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師陳帝之裔。穎川人。祖官於潮。開元間。師誕於潮郡。幼歲慕雲林。與藥山惟儼。並事惠照禪師。受戒已。同遊南嶽參石頭和尚。得大無畏法。唐貞元初入羅浮。至潮陽。開闢牛巖及靈山等處。韓愈問道。留衣致敬。事載傳燈錄。長慶四年一日告辭而逝。壽九十三。著有金剛經心經釋義。塔在靈山左。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    徹證至理。豈拘正偏。揚眉瞬目。一任風顛。
   </p>
   <p class="MsoPlainText" style="text-indent:24.0pt;">
    語默動靜。妙闡幽玄。昌黎拜倒。衣書記傳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山靈嶠禪師西《天三十六世南岳第三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師不知何許人也。與五洩山靈默禪師同印心於馬祖。隱居鼓山前巖。故巖以師名名之。湧泉寺址原係深潭。為毒龍窟宅。嘗為民害。郡從事裴冑請師制之。師乃臨潭誦華嚴經。龍出聽經。遂徙去。眾感其德。以潭址建寺。迎師住錫。於唐建中四年開法。敕賜額華嚴。大弘法化。後不知所終。出弘釋錄及閩志。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    契馬師機。神珠無價。妙闡華嚴。龍歸座下。
   </p>
   <p class="MsoPlainText" style="text-indent:24.0pt;">
    開闢石鼓。雷音普化。萬古巍巍。光輝晝夜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     牛頭鶴林玄素禪師《西天三十七世牛頭第六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師延陵人也。姓馬。參威禪師悟旨。復居京口鶴林寺。一日有屠者預謁。願就所居辦供。師欣然往。眾皆見訝。師曰。佛性平等。賢愚一致。但可度者。吾即度之。何差別之有。僧問如何是西來意。師曰。會即不會。疑即不疑。又曰。不會不疑底。不疑不會底。又有僧叩門。師問是甚麼人。曰是僧。師曰。非但是僧。佛來亦不著。曰為甚麼不著。師曰。無汝棲泊處。天寶十一年示寂。塔於黃鶴山。敕諡大律禪師。大和寶航之塔。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛性平等。海水味一。屠兒刀放。三塗頓息。
   </p>
   <p class="MsoPlainText" style="text-indent:24.0pt;">
    西來何意。會即不疑。不疑不會。佛亦奚為。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     徑山道欽禪師《西天三十八世牛頭第七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師蘇州崑山朱氏子。初服膺儒教。年二十八。投素禪師出家。得旨後。至徑山駐錫。玄化大振。僧問如何是道。師曰。山上有鯉魚。海底有紅塵。如何是祖師西來意。師曰。汝問得不當。曰如何是當。師曰。待吾滅後。即向汝說。唐大歷三年。代宗徵至闕下。親加瞻禮。帝悅。謂忠國師曰。朕欲錫欽師一名。國師欣然奉詔。乃議號國一焉。後辭歸本山。于貞元八年十二月示寂。說法而逝。諡大覺禪師。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    為真法寶。作丈夫事。鼻祖雙徑。龍王獻地。
   </p>
   <p class="MsoPlainText" style="text-indent:24.0pt;">
    馬師試惑。帝主鈍置。唐國一人。聲振百世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韶州靈樹如敏禪師《西天三十八世南岳第五世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師閩人。嗣長慶安。（南漢）廣主劉氏。奕世欽重。封知聖大師號。僧問佛法至理如何。師展兩手而已。有問和尚有緣甚麼處。師曰。日出東。月落西。師三十年不請首座。有問如何不請。師曰。吾首座初生也。一日曰。出家也。一日曰。行腳也。一日命眾出三門迎首座。雲門果至。化被嶺表。四十餘年頗有異跡。廣主將興兵。躬入請師決臧否。師已先知。怡然坐化。王至。問和尚何時得疾。對曰。未曾得疾。適封一函子。令呈大王。王開函得一帖子云。人天眼目。堂中上座。王悟師旨。遂寢兵。乃召第一座開堂說法。雲門也。龕塔葬儀。皆廣主辦。諡靈樹禪師真身塔焉。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師坐道場。尊法崇重。七古八怪。循機變弄。
   </p>
   <p class="MsoPlainText" style="text-indent:24.0pt;">
    卅載等人。留函酬問。域中大事。上座擔任。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     唐石鐘發光禪師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師河南汝陽楊氏。世居官。見罪人歎曰。人本無罪。無明陷之。地獄本無。夙業感之。遂發願詣少林寺出家。受具於開元。精研毗尼。及諸教乘。後遍歷諸方。究西來直指。發明向上。步禮迦葉。至雞足。駐錫其間。創石鐘寺。遂成法宇。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    偶然一語。捷出群機。任性自在。空費鉗鎚。
   </p>
   <p class="MsoPlainText" style="text-indent:24.0pt;">
    飲光隱處。日月重耀。石鐘發響。音震冥微。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鳥窠道林禪師《西天三十九世牛頭第八世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師姓潘。富陽人也。母朱氏。夢日光入口有娠。及誕。異香滿室。遂名香光。九歲出家。二十一歲於荊州果願寺受具。後詣長安西明寺復禮法師處。學華嚴經起信論。禮示以真妄頌。俾修禪那。代宗詔國一禪師至闕下。師謁之。發明心地。及南歸。見秦望山有長松。盤曲如蓋。遂棲止其上。白侍郎出守杭郡。入山問道。師曰。諸惡莫作。眾善奉行。白曰。三歲孩童也曉得。師曰。八十老翁行不得。忽一日謂侍者曰。吾今報盡言訖坐化。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    秦望山頭。是何模樣。月挂松枝。塵飛不上。
   </p>
   <p class="MsoPlainText" style="text-indent:24.0pt;">
    至險至平。太守難諒。位高太危。徒懷悵望。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山興聖國師《西天四十世青原第七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師系出大梁李氏。幼惡葷羶。樂聞鐘梵。年十二。有白氣數道。騰於所居。師題壁曰。白道從茲速改張。休來顯現作妖祥。定祛邪行歸真見。必得超凡入聖鄉。題罷。氣即隨滅。年十五。夢僧告曰。出家時至。遂依白鹿規禪師出家披削。參雪峰。峰搊住曰。是甚麼。師釋然了悟。亦忘其了心。惟舉手搖曳而已。峰審其懸解。撫而印之。後閩王建湧泉。迎師主席。賜號興聖。法道大行。　贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    直下若會。箭過新羅。通宵有路。一任摩挲。
   </p>
   <p class="MsoPlainText" style="text-indent:24.0pt;">
    不跨石門。畢竟作麼。塗毒雷轟。萬古不磨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     梁鼓山扣冰古佛
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師新豐翁氏子。母夢比丘風神炯然。荷錫求宿。人指謂此辟支佛也。已而孕。生於會昌四年。香霧滿室。彌日不散。年十三出家。初以講說為眾所歸。謁雪峰。攜鳧茨一包。醬一器獻之。峰與語。異之曰。子異日必為王者師。天成戊子。應閩王召。茶次。師提起櫜子曰。會麼。曰不會。曰人王法王各自照了。留十日。以疾辭歸鼓山。至十二月二日。沐浴陞座。告眾而逝。荼毗。祥曜滿山。獲五色舍利。塔於鼓山正寢。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    為王者師。受雪峰記。坐扣堅冰。空媢C戲。
   </p>
   <p class="MsoPlainText" style="text-indent:24.0pt;">
    舉起茶櫜。翻天覆地。人王法王。慧日普麗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     沖煦慧悟禪師《西天四十一世青原第八世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師福州人也。姓和氏。幼不茹葷血。自誓出家。登鼓山投晏國師剃度。得法受記。弘法鼓山。周顯德中。江南國主延住光睦。僧問如何是大道。師曰。我無小徑。曰。如何是小徑。師曰我不知有大道。次住廬山開先。晚居金陵淨德。聚徒說法。有聲於時。開寶八年歸寂。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    幼入師室。撞破石頭。一言之下。左右逢源。
   </p>
   <p class="MsoPlainText" style="text-indent:24.0pt;">
    大道小徑。步步紅塵。我不知有。獅子嚬呻。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乳源雙峰寺肉身廣悟禪師《西天四十一世青原第八世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師諱竟欽姓王氏。蜀益州人。幼投峨嵋山黑水寺出家。二十一歲具戒巡禮。晚見雲門契悟印證。時劉氏僭號嶺南。尤尚佛教。如靈樹知聖。雲門匡真。皆當時欽重。而師居其一。南漢劉晟嘗召問甚喜。賜以磨衲方袍。太平興國二年二月二十二日。與諸緇素夜話。焚香合掌而逝。僧臘四十二。世壽八十二。塔全身本山。至大中祥符九年。塔戶分裂。視之如生。緇素迎請膠漆。供雙峰山。地方崇拜。甚感靈異。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    峨嵋脫染。堅持佛戒。生死大事。遍扣名德。
   </p>
   <p class="MsoPlainText" style="text-indent:24.0pt;">
    函蓋雲門。狂心頓歇。質留雙峰。萬古不滅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丹霞子淳禪師《西天四十六世青原第十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師劍州賈氏子。弱冠為僧。徹證於芙蓉之室。上堂云。乾坤之內。宇宙之間。中有一寶。祕在形山。肇法師恁麼道。祇解指縱話跡。且不能拈示於人。丹霞今日闢開宇宙。打破形山。為諸人拈出。具眼者辨取。以柱杖卓一下曰。還見麼。鷺鶿立雪非同色。明月蘆花不似他。宣和己亥春示寂。塔全身於洪山之南。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    入芙蓉室。忘來去路。打破形山。無本可據。
   </p>
   <p class="MsoPlainText" style="text-indent:24.0pt;">
    君臣道合。月蘆藏鷺。倒駕慈航。渡人無數。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     宋大通達岸禪師《西天四十六世南岳第十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師諱志靖。字達岸粵。韶州曲江梁氏子。生朱梁貞明四年。少不樂世事。十二歲出家。二十受具于雲門偃。南漢劉晟。敬其德。尊寵甚隆。師偶過大通（大通煙雨為羊城八景之一）之滘浩口。阻風登岸。見古寺。愛其幽勝。不忍去。請于劉。重新之。賜名寶光。宋太宗太平興國三年辭眾逝。靈光燭天。奉其真身。時示靈跡。至今不壞。遠近爭禮之。寂年七十有二。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大士示化。遇緣即應。大通古跡。繼啟先聖。
   </p>
   <p class="MsoPlainText" style="text-indent:24.0pt;">
    靈光燭天。破長夜夢。留身範世。作福田供。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初刊師相。不得出處。故附於應化之末。後得大通煙雨寶光古寺記。始悉生　　平。因述于右。本應按代列入。因板已定。不能羼入。故仍補遺于此焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     宗賾慈覺禪師《西天四十六世青原第十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師茗州孫氏子。得法於廣照。繼席長蘆。僧問達摩面壁此理如何。師良久。僧禮拜。師曰。今日被這僧一問。直得口啞。上堂云。冬去寒食。一百單五。活人路上。死人無數。頭鑽荊棘。將謂眾生苦。拜掃事如何。骨堆上添土。唯有出家人。不踏無生路。大眾且道向甚麼去。南天臺。北五臺。參。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    放一線道。禪淨對立。誰權誰實。千聖不識。
   </p>
   <p class="MsoPlainText" style="text-indent:24.0pt;">
    大士應化。逆順罔測。東林結社。熊耳面壁。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     真歇清了禪師《西天四十七世青原第十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師左綿雍氏子。襁褓入寺見佛。喜動眉睫。人咸異之。試經得度。拈丹霞之室。霞問如何是空劫之前自己。師擬對。霞曰。你鬧在。且去。一日登缽盂峰。豁然契悟。逕歸侍立。霞掌曰。將謂你知有。師欣然拜之。住後。上堂云。我於先師一掌下。伎倆俱盡。覓箇開口處不可得。師終於皋寧崇先。塔於寺西華相嵨。諡悟空禪師。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一掌之下。伎倆俱盡。將為瞥地。旁觀者哂。
   </p>
   <p class="MsoPlainText" style="text-indent:24.0pt;">
    夜月流輝。澄潭無影。巧拙不到。金緘密穩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     天童宗玨禪師《西天四十八世青原第十五世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師印心長蘆。出世天童。上堂。劫前運步。世外橫身。妙契不可意到。真證不可以言傳。直得虛靜歛氛。白雲向寒巖而斷。靈光啟暗。明月隨夜船而來。正恁麼時。作麼生履踐。偏正不曾離本位。縱橫那涉語因緣。僧問如何是道。師曰。十字街頭休斫額。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙契匪意。真證離言。當街斫額。舉棹迷源。
   </p>
   <p class="MsoPlainText" style="text-indent:24.0pt;">
    橫身劫外。徹底掀翻。正偏回玄。如珠走盤。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雪竇智鑑禪師《西天四十九世青原第十六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師滁州吳氏子。兒時。母為洗手瘍。因曰。是甚麼。對曰。我手似佛手。長失怙恃。依真歇於長蘆時。大休首眾。器之。後遯跡象山。山怪不能惑。深夜開悟。復見休。蒙印可。住後上堂。世尊有密語。迦葉不覆藏。一夜落花雨。滿城流水香。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我手佛手。阿師多口。遯跡象山。癡狂外走。
   </p>
   <p class="MsoPlainText" style="text-indent:24.0pt;">
    機契天童。百怪潛匿。達摩不識。世尊無密。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     天童如淨禪師《西天五十世青原十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師生而歧嶷。不類常童。長學出世法。參足庵於雪竇。庵令看柏樹子話。有省。呈頌曰。西來祖意庭前柏。鼻孔廖廖對眼睛。落地枯枝纔□跳。松蘿亮鰳滷騰。庵頷之。出世天童。六座道場。兩奉天旨。法道之盛。可想見也。示寂說偈曰。六十六年。罪犯彌天。打個□跳。活陷黃泉。塔全身於本山。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    從來無名。喚作庭柏。白日見鬼。受趙州惑。
   </p>
   <p class="MsoPlainText" style="text-indent:24.0pt;">
    末後拈出。稱錘是鐵。此風扇布。知恩報恩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鹿門自覺禪師《西天五十一世青原第十八世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師參長翁淨。值淨上堂。舉靈雲見桃花悟道因緣。頌曰。一個烏梅是本形。蜘蛛結網扦蜻蜓。蜻蜓落了兩邊翅。堪笑烏梅咬鐵釘。師不覺失笑曰。早知燈是火。飯熟幾多時。後承印記。出世鹿門。示眾曰。盡大地是學人一卷經。盡乾坤是學人一隻眼。以這個眼。讀如是經。千萬億劫。常無間斷。諸人還看得讀得麼。如看得讀得。老僧請他喫個無米油餈。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    燈原是火。日月同明。失聲一笑。鼻直眼橫。
   </p>
   <p class="MsoPlainText" style="text-indent:24.0pt;">
    無米油餈。覿面相呈。畢竟如何。梅咬鐵釘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     普炤一辯禪師《西天五十二世青原十九世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師洪州黃氏子。年十一歲。丁父憂。遂出家。十八納戒。參鹿門。問如何是盡乾坤是學人一隻眼。門曰。汝被一卷遮卻也。師擬對。門搖手曰。不快漆桶。去。師於言下有省。出住青州普炤。遷東都萬壽。室中三百問。戡驗學者。聲被大河南北。師示微疾。說偈而逝。壽六十九。塔分仰山棲隱。陽台青水院。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以如是眼。讀如是經。窮未來際。徹底惺惺。
   </p>
   <p class="MsoPlainText" style="text-indent:24.0pt;">
    百問雲興。幾能折合。麟趾振振。神駒馺馺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     無用賢寬禪師《西天五十四世南岳二十一世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師和州周氏子。參金牛於冶父。纔見。牛便喝。師亦喝。牛曰。那媥Дo這許頭來。師曰。大有人疑著。牛便打。明日復見牛。引入閣中坐。忽爐內湯瓶水溢。灰上衝。師忽然大悟。汗流浹背。呈偈有水底泥牛吼一聲。大千沙界一齊傾句。牛頷之。至正中開法太湖普明。禪衲雲臻。夜有天燈下照。遠近歎異。特賜佛照圓悟之號。泰定三年九月十五日說偈而逝。塔全身於太湖。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金牛一喝。松石亡年。春雲野鶴。秋水澄淵。
   </p>
   <p class="MsoPlainText" style="text-indent:24.0pt;">
    佛祖垂照。鑒地輝天。東西南北。一等周旋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     高麗鐵山瓊禪師《西天五十五世南岳第十二世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師湘潭人。年十八出家。首謁雪巖。屢入室呈解。巖但曰。只是欠在。一日忽觸著欠字。身心豁然。徹骨徹髓。乃跳下禪床。擒住巖曰。我欠少個甚麼。巖打三掌。師設拜。巖然之。謁東巖。巖問。心不是佛。智不是道。上座作麼生會。師曰。抱贓叫屈。巖曰。不是心。不是佛。不是物。是甚麼。曰。眉間迸出遼天鵑。高麗國王欽其道德。請至其國。大弘法化。後在袁州慈化。示寂。塔於觀音閣後。事出明永樂間徑上文琇著增集續傳燈錄第五卷。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    髑髏榼破。痛下一鎚。本無欠少。須經這回。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    龍睛鹿眼尚難識。萬里無端逐臭來。眉間迸出遼天鵑。法網彌天海外開。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     獨庵道衍禪師《西天五十五世南岳二十二世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師蘇之相城人。族姓姚。年十四歲。出家於里之妙智庵。從虛白亮公習天台教。後參愚庵機契。掌內記三年。出世普慶。遷天龍。嘗自題肖象曰。看破芭蕉拄杖子。等閒徹骨露風流。有時搖動龜毛拂。直得虛空笑點頭。永樂中以佐命功。文皇欲官之。不可。一日召見。上潛令人以冠服被體。進爵太子少師。不得已拜命。奉使道疾。上親臨視。示寂。封榮國公。諡恭靖。荼毘舌根不壞。舍利五色。塔於西山。壽八十有四。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大士垂跡。化非一端。三十二應。順逆音觀。
   </p>
   <p class="MsoPlainText" style="text-indent:24.0pt;">
    大師如是。敢測尊顏。損己濟世。人神同歡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     石溪無一全禪師《西天五十五世南岳二十二世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師之行實無考。惟續藏載。師與高峰同印心於雪巖。而師之真儀。藏於鼓山。垂三百年。敬為臨邈。用彰潛德。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    實相無相。萬物皆狀。真說無說。溪聲長舌。
   </p>
   <p class="MsoPlainText" style="text-indent:24.0pt;">
    隨緣隱顯。如水中月。雪巖正眼。萬古不滅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     五臺山壁峰寶金禪師《西天五十六世南岳二十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師乾州永壽石氏子。誕時白光盈室。六歲出家。遍歷講肆。忽歎為非。遂更衣謁如海於縉雲。偶攜筐擷蔬。入定三時方寤。呈解不契。海謂師曰。此塵勞暫息耳。必使心路絕。祖關透。然後大法始明。師由是脅不至席者三年。一日聞伐木聲。汗下如雨。乃曰。古人道大悟十八遍。小悟無數。豈欺我哉。未生前事。今日方知。尋受記腄C出世五台。眾至萬指。至正洪武間。兩蒙召對。問法稱旨。壬子六月示寂。荼毘。舍利五色。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    白光燁燁。法中之瑞。伐木聞聲。更有何事。
   </p>
   <p class="MsoPlainText" style="text-indent:24.0pt;">
    兩入帝庭。高提祖印。皇恩正渥。浩歌歸去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     明獅子山應文禪師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師朱明建文皇帝也。燕藩之變。金川門破。內臣出高皇遺命。得度牒三。曰應文。應賢。應能。伽黎俱備。宮中火。帝易僧服自居應文。自複道出。從行者御史葉希賢。吳王教授楊應能。並易僧服。分居應賢應能。歷吳楚黔蜀。輾轉入滇。隱居獅子山有年。今遺像猶存。晚歲東歸。坐化宮中。世壽八十餘。葬於西山。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人王法王。各行正令。千日並照。有感斯應。
   </p>
   <p class="MsoPlainText" style="text-indent:24.0pt;">
    必竟如何。路絕凡聖。葉落歸根。無欠無賸。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     附建文皇帝出家詩二首於下
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    牢落西南四十秋　蕭蕭白髮已盈頭　乾坤有恨家何在　江漢無情水自流
   </p>
   <p class="MsoPlainText" style="text-indent:24.0pt;">
    長樂宮中雲氣散　朝元閣上雨聲收　新蒲細柳年年綠　野老吞聲哭未休
   </p>
   <p class="MsoPlainText" style="text-indent:24.0pt;">
    風塵一夕忽南侵　天命潛移四海心　鳳返丹山紅日遠　龍歸滄海碧雲深
   </p>
   <p class="MsoPlainText" style="text-indent:24.0pt;">
    紫微有象星環拱　夜漏無聲水自沈　遙相禁城今夜月　六宮猶望翠華臨
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     松隱茂禪師《西天五十六世南岳二十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師奉化鄭氏子。年十八出家。奮志參方。首謁保寧。寧問來作甚麼。師曰。生死事大。特求出離。寧曰。明知四大五蘊是生死根本。何緣入此革囊。師擬對。寧便打。師豁然悟入。晚歲退隱東堂。一日示微疾。集眾訣別。眾請偈。師舉手自指曰。此中廓然。何偈之為。端坐憑几。握右拳枕額而逝。世壽八十有五。荼毘有天花之祥。舍利無數。塔於瑞雲西崗。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無量劫來。抱此革囊。毒手一擊。如雪沃湯。
   </p>
   <p class="MsoPlainText" style="text-indent:24.0pt;">
    通身是口。毛孔放光。光前絕後。天花飛颺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     絕學世誠禪師《西天五十六世南岳二十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師示眾曰。有志之士。趁眾中柴乾水便。僧堂溫煖。發願三年不出門。決定有大受用。有等纔作工夫。覺得胸次輕安。目前清淨。便一時放下。作偈作頌。口快舌便。將謂是大了當。誤了一生。可惜前來許多心機。中途而廢。三寸氣斷。將何保任。眾兄弟欲出離生死。參須真參。悟須實悟始得。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    水便柴乾。實悟真參。曠劫生死。豈是等閒。
   </p>
   <p class="MsoPlainText" style="text-indent:24.0pt;">
    婆心片片。痛切心肝。三界火宅。露地自安。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     太華無照玄鑑禪師《西天五十七世南岳二十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師滇之曲靖普魯吉人。父任安寧。師乃誕焉。長依虎丘雲巖淨公剃染。與念庵為友。初習教觀。歎非究竟。歷參空庵一。高峰妙。契心印於中峰。峰命分講為第一座。未幾還滇。出世太華。大弘拈花之旨。終於太華。壽三十七。塔於本山。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    祖意教意。不容擬議。鈍根阿師。草鞋空費。
   </p>
   <p class="MsoPlainText" style="text-indent:24.0pt;">
    疏存德嶠。講弘良遂。法法無礙。光燭天地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     徑山季潭泐禪師《西天五十七世南岳二十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師台之臨海人。八歲。依笑隱學佛。十四薙染。出世徑山。有聲於時。明太祖召住天界。寵遇優渥。宋學士濂贊師曰。笑隱之子。晦機之孫。具大福德。證大智慧。其推重如此。師著有全室集。並箋註金剛般若心經楞伽三經行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    龍飛五位。法運更新。如雲之從。為國之珍。
   </p>
   <p class="MsoPlainText" style="text-indent:24.0pt;">
    不染世榮。天語益溫。末後傾出。誰賡其音。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     碧雞山華亭玄峰禪師《西天五十七世南岳二十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師本楚人。族姓周。因祖父宦滇南。遂籍昆明。母夢祥雲繞屋而生師。師少具威儀。有夙慧。年十二博通儒典。十四厭塵勞。依雄辯法師出家稟具。參寶積壇主。與雪庭禪師為友。一日看柏樹子話。疑情現前。晏坐樹下。經七日。聞鵲噪。乃出定。東遊參天目於中峰。一語忘筌。遂獲印心。返滇。峰示偈云。百億日月繞四欄。光射銀山穿鐵壁。一庵內外赤條條。拈來總是心王苗。出世華亭。道風遠被。至正九年己丑嘉平三日。示眾曰。記取臘八。吾將歸去。師生於中統丙寅。世壽八十四。僧臘七十。塔於本山。集有高僧傳及語錄行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    柏樹子話。有甚妙玄。中峰拈出。動地驚天。
   </p>
   <p class="MsoPlainText" style="text-indent:24.0pt;">
    爍破面門。鼻無半邊。華亭毓秀。慧燈永傳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     盤龍山宗照蓮峰禪師《西天五十七世南岳二十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師晉寧段氏子。生而穎異。天性絕倫。年十八。禮雲峰薙染。以生死為念。不忘參究。一日聞伐木聲有省。出滇見空庵。復叩中峰。乃獲印證。至正間回滇。開法盤龍山。有黑井為毒龍窟宅。頗為民害。師既建寺。書咒沈水而害息。寧州有虎患。輒傷人。師噀水驅之。虎亦潛跡。其神異甚多。師之肉身龕於盤龍。至今歲月朝禮者不絕。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    剎剎塵塵。隨應現身。百川之月。百花之春。
   </p>
   <p class="MsoPlainText" style="text-indent:24.0pt;">
    手眼快便。伐木丁丁。盤龍道啟。萬古傳燈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     古庭善堅禪師《西天六十世南岳三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師昆明丁氏子。誕時紅光燭天。異香滿室。十歲依慈宗於五華。易名善賢。初參無際於金陵。際示以萬法歸一話。一日閱圓覺經。至身心俱幻。豁然有省。十九禮柏巖。遂改今名。再參無際。始蒙印記。付以衣拂。囑曰。吾道自子大興。臨濟慧命。勿令斷絕。師掩耳而出。歷主浮度天界諸名剎。後返滇。即創歸化。大弘直指之旨。著有「山雲水石集」行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    香光盈室。古聖再來。龜毛拈出。照遍九陔。
   </p>
   <p class="MsoPlainText" style="text-indent:24.0pt;">
    這個非別。石上花栽。道並盤龍。甘露同開。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山真圓月潭禪師《西天六十六世南岳三十三世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師湘人。族姓蕭。父宦金陵。乃誕師焉。年十八。出家天界。秉具後。遍叩當代名宿白齋無際遍融諸老。皆相器重。後印記於月心老人。嘉靖初卓庵雞足。聿成名剎。即今之華巖寺。是時南詔大法。得盤龍古庭及師相繼。再振宗風。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大士化世。弘法自任。月照千江。無水不印。
   </p>
   <p class="MsoPlainText" style="text-indent:24.0pt;">
    性月共圓。諸德同證。南滇載德。大法永盛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     明雲棲蓮池大師蓮宗八祖
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師俗姓沈。籍仁和。十七補邑庠。書生死事大四字於案頭。一日失手碎茶甌。有省。北遊謁笑巖。求開示。巖曰。阿你三千里外來開示我。我有甚麼開示。師恍然。辭歸。過東昌。聞譙樓鼓聲。忽悟。說偈云。二十年前事可疑。三千里外遇何奇。焚香擲戟渾閒事。魔佛空爭是與非。萬曆乙卯七月。師將示寂。預別眾曰。半月後吾將他往。至期示微疾。面西而逝。著有彌陀疏鈔。雲棲法彙行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    老實念佛。不須捏怪。寧待融通。當場捉敗。
   </p>
   <p class="MsoPlainText" style="text-indent:24.0pt;">
    一聲塗毒。漆桶不快。更問如何。三千里外。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     明回龍聞谷廣印禪師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師嘉善周氏子。母夢神人。翼衛入室而誕。七歲送開元寺剃度。參儀峰。峰令看雲門露字因緣。至忘寢食。結茆雙徑。閱亮坐主參馬祖幾話。疑情頓發。一日睹瑞光花大悟。歷參雲棲龍池。皆為印可。龍送至門。撫師背曰。老姪。我還疑你在。師曰。甚處疑某甲。龍曰。如何是密啟其意。師曰。今日不打宜興轉。龍呵呵大笑。師戴笠便行。後主真寂。天下嚮風。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    生有自來。神人衛送。頂笠便行。一任拈弄。疑則別參。凡聖不共。一滴苕溪逆流。知他是濟是洞。
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山如滿月輪禪師《西天六十七世南岳三十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師馬龍易氏子。十八出家受具。參月潭。盤桓有年。得受心印。莊嚴萬行。不以得少為足。遍參南北名宿。留燕都二十有六載。名動九重。兩蒙賜紫衣龍藏。晚歲返滇。歷主華亭華嚴兩名剎。大振宗風。有語錄行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心印月潭。名動闕庭。化被六詔。賜紫匪榮。
   </p>
   <p class="MsoPlainText" style="text-indent:24.0pt;">
    描真作絕。風骨稜稜。龍藏重頒。華嚴華亭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     真可紫柏禪師《西天六十七世南岳三十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師吳江灘缺沈氏子。遊方聞誦張拙偈。至斷除煩惱重增病。趨向真如亦是邪。大疑。一日齋次忽悟。乃曰。使我在臨濟德山座下。一掌便醒。安用如何若何。萬曆癸卯秋。忌師者以他事陷師罹難。被逮拷訊。神色自若。抵死以傳燈未續。為我出世慧命一大負。餘無他言。法司定案欲死師。師曰。世法如此。久住何為。乃索浴說偈端坐而逝。御史曹學程聞訊趨視。師復張目一笑而別。塔於徑山。著有紫柏集行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其骨如鐵。其氣如虹。肩荷大法。力挽頹風。
   </p>
   <p class="MsoPlainText" style="text-indent:24.0pt;">
    如護君父。寧顧厥躬。雖罹其難。不辱門風。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     南華憨山德清禪師《西天六十七世南岳三十四世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師金陵全椒人也。姓蔡氏。父彥高。母洪氏。夢大士攜童子入門。抱之。隨有娠。及誕。白衣重胞。有異香。出家報恩。參笑巖。巖示以本分鉗鎚。後結茆北台龍門。一日粥罷經行。忽立定。不見身心。惟一大光明藏湛滿圓寂。如大圓鏡。說偈云。瞥然一念狂心歇。內外根塵俱洞徹。翻身觸破太虛空。萬象森羅從此滅。後因宏法。致嬰世難。而道望益高。天啟癸亥。坐化曹溪。壽七十八。著有夢遊集行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    弘道嬰難。其道益弘。曹溪一滴。千里同風。
   </p>
   <p class="MsoPlainText" style="text-indent:24.0pt;">
    龍象蹴蹋。振瞶啟聾。一靈皮袋。輝映盧公。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山本安無心禪師《西天六十八世南岳三十五世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師湖南平江舒氏子。隨母之燕。年十六。於法海寺披緇圓具。究心宗乘。久依南明廣。於言下密契。與妙峰友善。萬曆己丑。詔賜紫衣。慈聖太后懿旨。命師與妙峰同送龍藏至雞山華嚴。眾因迎師駐錫大覺寺。於時滇南祖道稱極盛焉。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    黃卷赤軸。光被南天。蠻夷同慶。至化無邊。
   </p>
   <p class="MsoPlainText" style="text-indent:24.0pt;">
    紅波浩渺。雞足峰前。面目現在。倒卻剎竿。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     明南雄蓮社庵肉身念純大師蓮宗
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師諱智一。字念純。江西太和郭氏子。母夢白蓮而孕。生於萬曆丁亥冬月十九日子時。生時祥光滿室。幼不群。厭腥膻。十歲通內典。十八登進士。歷官都御使。巡撫黔粵。二十五歲權臣當道。棄官出家。投丹霞大素禪師薙染。素師廣孝。是溈仰法派。受戒於雲棲蓮池大師。參方十載。發明心地。禪淨並行。紫柏憨山印可。許為法門砥柱。天啟六年創蓮社庵。鑿放生池四。專志淨修。日課彌陀十萬。再建鰲山寺青蓮庵旃檀林。四寺接眾。遐邇慕其道風。與蓮池大師相同。于順治乙亥七月十三午。無疾。告眾努力。宏揚佛法。說畢。端坐念佛而逝。世壽七十三。僧臘四十八。度人無數。逝世經百日如生。香風不散。知州羅公與紳耆善信。留肉身供養於蓮社庵。迄今三百餘載。仍然如生。俗時著有官箴青螺集。法門著有禪淨雙修集淨土詩行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    和氣初臨。萬物皆春。大哉造化。能使枯榮。
   </p>
   <p class="MsoPlainText" style="text-indent:24.0pt;">
    一句彌陀。四大皆空。金剛體固。景仰高風。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山用周水月禪師《西天六十八世南岳三十五世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師常德王氏子。少業儒。因閱金剛般若經。至凡所有相皆是虛妄有省。年十六。投古林脫白。志切向上。自謂識量依通。非究竟法。遍參古宿。深求決策。至峨嵋忽獲證琉璃三昧。胸中瑩徹。了悟無滯。晚見雪嶠信和尚。呈所見。信頷之。旋滇結茆雞足。額曰水月。遂以名焉。一日集眾。以法道相勉。端坐而逝。壽六十有四。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    未明這箇。騎牛覓牛。一言投契。碎身難酬。
   </p>
   <p class="MsoPlainText" style="text-indent:24.0pt;">
    琉璃三昧。法海遨遊。水月何在。雨散雲收。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     九溪山知空中峰禪師《西天六十九世南岳三十六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師湘鄉人。張氏子。十歲。投水月脫白。精究毘尼。參柏樹話。苦不得入。一日禮萬佛名經。至三卷。舉南無二字。忽身心脫落。即說偈云。虛空是佛身。我本世間人。我性與空合。非佛亦非人。遂創居九台。有密行老人者。居衡州南雲。令人以衣拂致師為臨濟三十二世。師拜受開法。一日謂眾曰。三日後必雨。雨時相報。吾將去矣。至時果雨。侍者報師。含鬚繞殿三市。坐翹一足而逝。世壽七十七。有語錄及草堂集行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    一聲南無。震倒柏樹。萬派朝宗。千山獨露。
   </p>
   <p class="MsoPlainText" style="text-indent:24.0pt;">
    虛空粉碎。氣參佛祖。末法軌範。狂瀾砥柱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     古林庵慧雲古心如馨律師《律宗古林第一世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師江寧溧陽楊氏子。生時異香盈閭。面有硃痣三十六。弱冠就攝山薙髮。夙稟洪願。步叩清涼。感文殊授衣摩頂曰。為汝受戒竟。師於言下頓悟五篇三聚心地法門。專持梵律。皎若冰霜。建古林庵。中興戒法。神宗皇帝賜紫。命至五臺開皇戒。感慶雲現空。賜號慧雲律師。得法十二人。大啟律門。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文殊舒臂。梵戒圓成。塔幸優波。隨類現容。
   </p>
   <p class="MsoPlainText" style="text-indent:24.0pt;">
    人天咸慶。玄化神功。律日永耀。萬古昌隆。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山定堂本帖禪師《西天六十九世南岳三十六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師尋甸楊氏子。嘉靖間。游依秀嵩山白齋和尚脫白。參萬法歸一話。發明心地。後住雞山金龍潭。屢見金龍出現。又感椒樹放光。故創庵以花椒名焉。臨化書偈曰。性無加減豈悟迷。本無來去巧妝奇。幾回力盡心圓處。坐脫娘生鐵面皮。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    萬法歸一。忘筌得魚。鯨吞海水。露出珊瑚。
   </p>
   <p class="MsoPlainText" style="text-indent:24.0pt;">
    椒樹放光。金龍現瑞。力盡心圓。不可思議。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     金山鐵舟行海禪師《西天六十九世南岳三十六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師新安蔣氏。幼孤。嘗至忠靈院。見像教端嚴。欣然忘返。即僦食院中。佛前瞻禮經行。儼若老衲。脫白圓具後。專心向上。發明大事。印記箬庵。後出世江天寺。師嘗夢乘舟于煙波浩渺中。至住金山。與昔夢契。示微疾逝。年登七十。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大寢未醒。夢中說夢。煙波浩渺。風波誰動。
   </p>
   <p class="MsoPlainText" style="text-indent:24.0pt;">
    箬師喚起。應江天任。睜開兩眼。法何欠剩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     華嚴肉身聖可禪師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師西蜀王氏子。業儒。生於崇禎元年。七月十三日亥時。十五歲避姚黃罹難。遇老僧囑念觀音聖號脫險。二十七歲遇遼陽禪師薙髮。取名得玉。至洪雅八面山澄江和尚圓具後。遍參南北名宿。及見雙桂老人。三句投機。得受印記。四十一歲由南旋蜀。至渝城。眾士庶請住華巖洞。創華巖寺。為法勤勞。有語錄九卷行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吾無隱乎。礙膺如鐵。精勤不怠。目不交睫。
   </p>
   <p class="MsoPlainText" style="text-indent:24.0pt;">
    爍破唇皮。虛空流血。雙桂三句。了無所得。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     明戒台知幻律師
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師江浦蔣氏子。世稱飛缽禪師。年三十。出家於金陵靈谷。圓具參方。自誓此行不蹋曹溪路。不敢回頭見故鄉。參無字話。發明心地。正統間。北遊。詔賜紫衣。敕建戒壇。命師開法。四月傳戒。歲以為常。師頂額隆起。帝見奇之。呼為鳳頭祖師。師應聲曰。亦鵝頭耳。敢附鳳邪。帝益美其謙德。賜號萬壽。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    易說難行。戒為道本。繼武南山。腳跟密穩。
   </p>
   <p class="MsoPlainText" style="text-indent:24.0pt;">
    狗子性無。不涉唇吻。額有圓珠。風神凝遠。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山悉檀釋禪本無禪師《西天六十九世南岳三十六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師昆明張氏子。早孤。一日遊昆明池。見青蓮浮於水面。餘人無睹。眾異之。年十九。依秀山空公祝髮。受心法於所庵禪師。每嗟法眼未明。銳志參究。一日托缽洱海城中。聞鄰室有人唱云。張豆腐。李豆腐。枕上思想千條路。起來依舊賣豆腐。忽然打失布袋。沐公鎮滇南。特建悉檀。請師開法。著有風響集。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    沿門托缽。不忘己躬。一句截流。迸裂虛空。
   </p>
   <p class="MsoPlainText" style="text-indent:24.0pt;">
    麤言細語。勝義同工。如虎戴角。大扇玄風。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     三峰法藏禪師《西天六十九世南岳三十六世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師錫山蘇氏子。研究首楞嚴。修觀音耳根圓通。會僧夾籬聞破竹聲若迅雷。乃大徹。參金粟密雲和尚。一日粟舉僧問古德。朗月當空時如何。德云。猶是階下漢。僧云。請師接上階。德曰。月落後來相見。且道月落後如何相見。師便出堂。粟休去。開法三峰。大弘濟宗。遷化後。塔於木山。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    竹聲破裂。深入圓通。森羅萬象。咸令斯宗。
   </p>
   <p class="MsoPlainText" style="text-indent:24.0pt;">
    階前月落。覿面相逢。拂袖而去。獨坐三峰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     理安性音迦陵禪師《西天七十世南岳三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師俗姓李。籍隸瀋陽。年二十四。投高陽毘盧寺祝髮受具。參本來面目話有省。詣杭州禮理安夢庵。呈所見。蒙印心。歷主理安歸宗柏林諸名剎。法道大行。名動九重。雍正四年九月二十九日示寂。敕封圓通玅智大覺禪師。著有語錄二十卷。宗鑑法林七十二卷。是名正句八卷。宗統一絲十二卷。雜毒海八卷。宗鑑指要一卷行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這個阿師。費盡唇嘴。棒喝縱橫。實沒道理。
   </p>
   <p class="MsoPlainText" style="text-indent:24.0pt;">
    兒孫頌德。無能贊毀。為王者師。人天歡喜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     海會溟波禪師《西天七十世南岳三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師畿南武清郭氏子。年七歲。父母送往本邑天仙廟出家圓具。與德心體真結侶參方。至天津如庵。禮大博。問如何是某甲本來面目。博豎拳。師曰。除此別還有麼。博便打。師疑情頓發。目不交睫。四晝夜。因上單脫履有省。依止三載。溫研密稔。始蒙印可。結茆西山。又十年。始應檀護請。開法海會焉。有語錄行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    闢鹿荒山。法界門寬。翠竹黃花。溪聲鳥還。
   </p>
   <p class="MsoPlainText" style="text-indent:24.0pt;">
    法身般若。豈二奇觀。諸賢側耳。天展笑顏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寶洪山讀徹蒼雪禪師賢首
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師字蒼雪滇南呈貢趙氏子。童年隨父祝髮昆明妙湛寺。圓具後。侍水月和尚久。明慧敏達。以詩名於時。崇禎間。杖錫蒞吳會。與一雨禪師投契。雨舉為座元。繼席中峰。望重諸方。後於寶華山講楞嚴經次。一日告眾據座而逝。著有華嚴海印四十二卷行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    虛空為口。萬象為舌。一句全提。晝夜常說。
   </p>
   <p class="MsoPlainText" style="text-indent:24.0pt;">
    約住德山棒。拈卻臨濟喝。別別。烈燄爐中撈明月。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     金山法乳超樂禪師《西天七十世南岳三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師海鹽陳氏。父母好禪悅。構庵延僧居之。師聞梵唄。即依依欣慕。及失恃。乃就庵剃染。得法鐵舟海。究明大事。繼位江天。清聖祖南
   </p>
   <p class="MsoPlainText" style="text-indent:24.0pt;">
    巡。奏對稱旨。恩眷甚隆。賜紫。著有頌古。于野鴨子頌曰。一群野鴨貼天飛。何用邀名鼓是非。恨殺馬師施毒手。錯將鼻痛當知歸。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵唄感覺。是豈偶然。金鼓驚世。震起前緣。
   </p>
   <p class="MsoPlainText" style="text-indent:24.0pt;">
    頌出野鴨。早隔天淵。人主欽崇。伽黎橫肩。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     明鼓山澄芳性清律師律宗
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師又名遠清。皖之新安人。具姿蟶部C謝塵俗。習華嚴。負笠至越。時慧雲律師說戒靈隱。夢有人語云。明日文殊化身來乞戒。可方便授之。次日師果至乞戒。及登壇。師病不能風。慧率眾就之。得戒後居五臺。研律藏。奏建戒壇。嗣慧公席。後命住鼓山。世壽僧臘失考。塔在清涼。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大士乞戒。神太饒舌。受與不受。何盈何缺。
   </p>
   <p class="MsoPlainText" style="text-indent:24.0pt;">
    悲願智轉。若隨流月。光輝閩晉。東西南北。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寶華三昧寂光律師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師姓錢氏。世居瓜渚。母感異夢而生。年二十一。就禮彌陀庵出家。從雪浪恩。習賢守宗。嗣遍參名宿。受具於慧雲律師。一見器重。囑以宏律。即嗣其席。結茆衡嶽等處。後至寶華山。大開法會。肇啟皇壇。開法席數十處。壽六十有六。無疾告逝。其諸靈異事跡。廣于行術。著有梵網直解四卷。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    千華律制。父作子述。三壇前唱。後和二持。
   </p>
   <p class="MsoPlainText" style="text-indent:24.0pt;">
    繼武南山。眾生病治。稽首吾師。梵網撈世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山為霖道霈禪師《西天七十世青原三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師建安丁氏子。年十五出家。十八納戒。遍歷講席。久參永覺。針芥投契。覺年八十。付以衣拂。說偈曰。曾在壽昌橋上過。豈隨流水漫生枝。一髮欲存千聖脈。此心能有幾人知。潦倒殘年今八十。大事於茲方付伊。三十年中鹽醬事。古人有語不相欺。逆風把柁千鈞力。方便能定天下基。康熙壬午九月初七日。集眾示寂。壽八十八。興鼓山寶福白雲廣福開元四剎。著有華嚴疏論纂要等經論。共二十八種。一百九十六卷行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    重來石鼓。全提正令。醉心華嚴。卅年考證。
   </p>
   <p class="MsoPlainText" style="text-indent:24.0pt;">
    棗柏清涼。後先輝映。盜璽窺符。得說究竟。
   </p>
   <p class="MsoPlainText" style="text-indent:24.0pt;">
    仰瞻道貌。肅然起敬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山惟靜道安禪師《西天七十世青原三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師晉江人。俗姓胡。於德化戴雲山脫白。初參古杭和尚。無大省發。嗣依永覺。發明心地。初住鼓山。復遷金陵攝山。有聲於時。康熙戊辰四月朔日示寂。壽七十有二。有語錄行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    吹無孔笛。唱太平調。鼓山攝山。千江月照。
   </p>
   <p class="MsoPlainText" style="text-indent:24.0pt;">
    諸聖不傳。向上一竅。全身放下。靈光獨耀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     怡山空隱宗寶禪師《西天七十世青原三十七世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師南海陸姓。年十六。自攜刀就盤石禮佛剃落。縛茅於龍山。參向上事。一日閱語錄。言石壓筍斜出。崖懸華倒生。豁然冰釋。事母至孝。母卒。廬墓三月。後參博山。山一日以倒騎牛入佛殿話。命眾下語。師呈頌曰。貪呈不覺曉。愈求愈轉渺。相逢正是渠。纔是猶顛倒。蟻子牽大磨。石人撫掌笑。別是活生機。不落宮商調。山為印記。後住羅浮長慶海幢大弘博山之道。順治十八年七月二十二日端坐而逝。壽六十有二。全身塔於羅浮華首台。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    石壓筍出。巖花倒懸。豁開兩眼。三更日現。
   </p>
   <p class="MsoPlainText" style="text-indent:24.0pt;">
    處處逢渠。機若雷電。博山無端。牛騎佛殿。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     西域圓通明廣禪師《西天七十一世南岳三十八世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師直隸雄縣高氏子。父性果。母孟氏。夢一燈入懷。醒而有娠。幼慕出家。年十八。父母相繼逝世。遂祝髮。參溟波。問如何是父母未生前本來面目。波便掌云。會麼。云不會。波云參堂去。後結七西域。至第四日五更。胸中豁然。說偈云。三世諸佛座底牢。一條鼻孔透九霄。從今看破娘生面。普天匝地任逍遙。波累徵詰。撫而印之。有語錄行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    破諸佛牢。放百斤擔。地獄天堂。如游園觀。
   </p>
   <p class="MsoPlainText" style="text-indent:24.0pt;">
    龜毛拈得。不妨快便。迸出日輪。河清海晏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     金山量聞明詮禪師《西天七十一世南岳三十八世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師出世金陵香林。嗣法法乳樂禪師。康熙中賜紫。上堂云。壁立孤峰。千山稽首。潑天門戶。萬派朝宗。揭示摩醯正眼。提持向上宏規云云。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    面皮三寸。眉毛二尺。敢作敢為。掉頭不顧。
   </p>
   <p class="MsoPlainText" style="text-indent:24.0pt;">
    三會說法。胸無元字。四主名藍。措足無地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雞足山普荷擔當禪師《西天七十二世南岳三十九世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師雲南晉寧人。姓唐。俗名泰字大來。身丁有明末造。以明經選。不赴。國變後。禮無住老人祝髮。遍參吳越名宿。於湛然處。發明大事。出世於雞山石鐘。滇南衲子。浩然趨附。康熙癸丑冬。示微疾。趺坐書偈曰。天也破。地也破。認著擔當便錯過。舌頭一斷誰敢坐。置筆而化。壽八十一。著有修園橛庵二集。拈花頌百韻行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    山寒水涸。天老地荒。空劫前事。妙用無方。
   </p>
   <p class="MsoPlainText" style="text-indent:24.0pt;">
    赤心片片。日月重光。一肩雲水。凜凜冰霜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寶華隆昌讀體見月律師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師滇南白鹿邵許氏子。父酳昌母吳氏。感異世而生師。及長。性神敏。工繪事。尤擅畫觀音大士像。人爭寶之。父母早世。年二十七。為黃冠。越三載。遇一老僧。授以華嚴。披閱有悟。詣寶洪山。禮亮如和尚求剃度。先一日亮夢一人著袈裟領眾見度。睹師喜與夢符。遂為落髮。後至金陵。印心於三昧寂光律師。大張律宗。著有毘尼止作二持。入藏流通。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    棄道奉釋。夢著袈裟。三學鼎立。代佛弘揚。
   </p>
   <p class="MsoPlainText" style="text-indent:24.0pt;">
    嚴淨毘尼。止作儀張。弘範三界。苦海慈航。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     天寧大曉實徹禪師《西天七十二世南岳二十九世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師崇明陳氏。依天語出家。居終南山。憶洞山參雲門公案。見電光徹證。述偈曰。奇哉奇哉甚奇哉。閃電光中正眼開。明暗兩條生滅路。誰知無去亦無來。出山參月潭和尚印可。弘法香林金山天寧等處。乾隆再巡幸江南。欽錫紫衣。師示微疾。說偈而逝。壽七十三。臘四十九。塔於金陵之麓。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    電開正眼。生死路絕。月潭印破。聖凡同徹。
   </p>
   <p class="MsoPlainText" style="text-indent:24.0pt;">
    逼塞太虛。了無空缺。燈籠露柱。一任饒舌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山遍照興隆禪師《西天七十二世青原二十九世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師古田陳氏子。幼業儒。年二十五。忽厭世相。遂脫白。依恆濤和尚。究心宗。出嶺遍參。禮文覺禪師於北京。疑情頓發。一日覺纔見。打一竹篦。師禮拜。覺曰。子見甚麼道理。曰。某甲不是野狐精。覺以手掩其口云。離卻口作麼道。師托開云。有口只堪喫飯。呈偈曰。啞子喫黃連。滿口說不得。只是自點頭。更到天氣熱。覺為印可。歸閩。濤命繼席。示寂塔於鼓山。中丞余公嚮師道風。執弟子禮。為敘其語錄行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有口道不得。無口作麼道。夏到天氣熱。獅兇露牙爪。燕閩萬里扇同風。折箸常將滄溟攪。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     歸元白光德明禪師《西天七十二世青原三十世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師霅川長興殷氏子。年二十一。參埜山克歸和尚。尚一日問曰。日間杲日當空。夜間明月照戶。日月不相照。眾生爾難睹。如何是不涉明暗一句。師曰。今日普茶。來朝祝聖。呈偈曰。日當空。月照戶。古往今來空婸R。明暗雙消何所睹。碾破太虛誰解補。若解補。驚起木童撾石鼓。印記後。至漢陽建歸元寺。康熙癸亥年十二月二十五日告寂。眾索偈。師書曰。至楚三十年。醜名遍播傳。也有說得好。不與我同參。若要我同參。咄。須要具者般始得。擲筆而化。壽七十九。臘四十二。塔於本寺之陽。有語錄二卷行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雨落日出。石滑晴路。踢破腳尖。明月照戶。
   </p>
   <p class="MsoPlainText" style="text-indent:24.0pt;">
    依舊埜山。燈籠露柱。笑破虛空。花開鐵樹。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     寶華定菴德基律師
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師婺之林氏子。髫年斷葷腥。父母故後。即投蘇州寶林寺剃染。受具於見月律師。嗣之。刻苦修持。寢食俱忘。始得毘尼奧蘊。三學該通。主法寶華。甘苦與眾共。勞瘁身先之。嘗禮塔長千七畫夜。忽塔頂放光。將寂。索筆書曰。七日後行矣。至時沐浴更衣。無疾而逝。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我佛命脈。梵戒為師。悲嗟末運。正法誰支。
   </p>
   <p class="MsoPlainText" style="text-indent:24.0pt;">
    祝祈永襲。補救斯時。霞光作證。信受奉持。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     紅螺徹悟禪師《西天七十三世南岳三十世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師一字訥堂。又號夢東。豐潤馬氏子。幼穎悟。博通儒籍。年二十二。大病。悟幻質無常。遂詣房山三聖庵。依榮池老宿剃染。圓具後。歷諸講座。洞達觀乘深旨。復參廣通碎如純翁。發明向上大事。粹翁遷萬壽寺。師遂繼席。聲馳南北。宗風大振。晚歲誅茆紅螺。棲心淨域。衲子奔湊。聿成叢席。嘉慶庚午十二月十七日示寂。荼毘獲舍利百餘粒。著有夢東集行世。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    圓頓法門。事無一向。志預聖流。心棲安養。
   </p>
   <p class="MsoPlainText" style="text-indent:24.0pt;">
    念念無思。重重華藏。釋迦彌陀。不少鹽醬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     石鐘松波禪師《西天七十四世南岳三十一世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師鶴陽段氏。童年穎慧。了世皆幻。遂從德舟上人脫染。參究宗乘。印心於埜竹老人。出世石鐘。茲寺發光開創。至師又一大興。寺為雞足全山之首。百廢重興。忍苦耐勞。為法為人。無我人相。斯誠山門之幸也。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    為法為人。以法為重。我法情空。八風不動。
   </p>
   <p class="MsoPlainText" style="text-indent:24.0pt;">
    興功造業。成三寶供。曹溪黃蘗。碓舂自任。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鼓山了堂鼎徹禪師《西天七十四世青原三十一世》
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師江西甘泉人。韓昌黎五十三世孫也。少讀書。究性理。游鼓山禮道源和尚得度。習賢首教。出入圭峰。讀洞上古徹于五位宗旨。俱有契發。閱大愚三玄三要。有云。放倒大愚。大愚好不丈夫。用打作麼。我當日若見。只須瞥地覷他一覷。保他瓦解冰消。往往恩大難酬。三十年後不得錯舉。嗣法道源老人。贊曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    曹溪一脈。弱如懸絲。獨發契用。是法住持。
   </p>
   <p class="MsoPlainText" style="text-indent:24.0pt;">
    雷音轟動。石鼓沒皮。是韓氏子。為幹蠱兒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     校正星燈集
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    溯自拈花示眾。西竺正其傳。一葦渡江。東土振其緒。由是相承華葉。光芒燃無盡之燈。擺落蹄筌。教外衍不傳之祕。迨夫南宗燄熾。北學祚衰。一滴同源。五宗大啟。洋洋震旦。幾於道一同風。濟濟叢林。何異雷鳴獅吼其間乘時應運者。或舉拂而人天師表。或坐談而君相歸依。唐宋以來。吁其盛矣。而我臨濟一宗者。導源黃蘗。實為吾法之亢宗。下逮碧峰。幾括神州而灑乳。全提祖印。棒喝交馳。其視舉圓相以傳心。別君臣而示祕者。其門庭之廣狹。蓋不啻倍蓗已也。其於薙度印心之來哲。眾幾擁盛如恆沙。莫不各嗣秉承。以伸木本水源之誠。自茲以降。孳乳益繁。如繅出絲。如瓜走蔓。雖派經累續。而來哲無窮。悉自宗由。本派自玄祖以迄智祖。為世已二十有五。自智祖立派十六字至通字下。繼起三十二字。於薙法二枝。多出其源。從智祖以迄演徹。又為世二十有九矣。徹以下實繁有徒。其派傳至戒定字者不少。餘文不過三四字畢矣。每見諸方取至宗字完後。即任轉智字。重起者多。至使次序紊亂。先後失宗。又開平先輩。於名派外未有字派。後人取字。不詢來歷。至使古今德號。首尾顛倒。聖凡溷雜。遂不揣僭越。謹於宗字下增派六十四字。外演號派八十字。從茲遞嬗。行看祖武相繩。若挈領綱。庶乎有條不紊。今上溯淵源。下次統緒。彙為一編。題曰星燈集。俾垂永久。用達慈尊度生之懷。凡蒙恩育者。如眾星之彌布。羅列有序。若明燈之傳照。燈燄無盡也。至若舉揚祖奧。大振宗風。上媲美於前休。下垂法於來哲。徹雖衰老。猶願與吾宗英俊。共矢兢兢云爾。是為序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛歷二千九百五十九年民國二十一年歲次壬申季冬
   </p>
   <p align="right" class="MsoPlainText" style="text-align:right;text-indent:24.0pt;
">
    虛雲題於鼓山聖箭堂
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a07">
    </a>
    <span style="color:#333399">
     校正星燈集序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前此予纂星燈集一編。于本宗祖嗣派流。疏述頗為衍博。同宗者利之。近數年來。宗嗣日繁。而間又自高庵以上。溯其源緒至于無準範。再上而至臨濟。而南嶽。以至于釋迦老子。皆可明矣。今自無準範始。玉高庵昇。制為圖系。增進子嗣。則按代編入。纂校既竟。命曰校正星燈集。示有異于前纂也。用付雕鐫。爰識一語于次云。時
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛歷二千九百六十二年歲次乙亥　佛瑞誕日
   </p>
   <p align="right" class="MsoPlainText" style="text-align:right;text-indent:24.0pt;
">
    虛雲識于湧泉丈室
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    附本支源流系
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:18.0pt;">
    十六　二十世 無 準 範——十七　廿一世斷橋妙倫—十八　廿二世方山慧寶—十九
    <span>
    </span>
    廿三世碧峰性金—
   </p>
   <p class="MsoPlainText" style="text-indent:18.0pt;">
    二十　廿四世白雲空度——廿一
    <span>
    </span>
    廿五世古拙原後——廿二  廿六世無際朗悟——廿三　廿七世月溪耀澄——
   </p>
   <p class="MsoPlainText" style="text-indent:18.0pt;">
    廿四　廿八世夷峰鏡寧——廿五
    <span>
    </span>
    廿九世月山智勝　廬山智素　天池智光
   </p>
   <p class="MsoPlainText" style="text-indent:18.0pt;">
    <span>
    </span>
    大隨智潮　　寶芳智進　突空智板
   </p>
   <p class="MsoPlainText" style="text-indent:18.0pt;">
    廿六　三十世野翁慧曉——廿七
    <span>
    </span>
    卅一無趣清空——廿八  卅二無幻淨沖——廿九  卅三南明道廣——
   </p>
   <p class="MsoPlainText" style="text-indent:18.0pt;">
    <span style="font-size:9.0pt;">
     三十　卅四世普明鴛湖德用——卅一　卅五高庵慧昇圓清（高庵以下則詳集中）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本表自無準至高庵。凡十六世。上接臨嶽。下啟後嗣。一覽而明。其衍派凡經三變。斷橋下方山。立「慧性妙悟。真機全露。廣濟徹源。符因證果。」一傳至碧峰性金。而另立「性空原朗耀。鏡智本虛玄。能包羅萬有。故統御大千。」七傳至突空智板。又另立「智慧清淨」等四十八字。即今日通行者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    臨濟下十九世碧峰性金。除佛祖世譜外。餘書皆作碧峰寶金。故有疑為二人者。多未加考訂。殊未審婬字為剃度之派。寶字為傳法之派。何以言之。綜考群書而紀。時地出處。無一不同故也。今更將其法派列表于後。庶他日免宗門天皇天王之干戈也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五祖演——開福道寧——月庵善果——大洪老衲祖證——萬壽月林觀——
   </p>
   <p class="MsoPlainText" style="text-indent:24.0pt;">
    <span>
    </span>
    石霜印——金牛真——普明無用寬——縉雲如海真——碧峰寶金
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    以上各表。詳列出處。一一檢視。即知性金。寶金。原非異同。剃派。法派。俱已了析。數典者無忘祖之譏矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    虛雲附識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     附錄各派源流
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    迦葉二十八傳至達摩。達摩五傳至曹溪六祖六祖後派列五家。六祖傳青原思祖。思傳南嶽石頭遷祖。遷傳藥山儼祖。儼傳雲巖晟祖。晟傳洞山良价禪師。价傳曹山本寂禪師。後人尊為曹洞宗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又石頭傳天皇悟祖。悟傳龍潭信祖。信傳德山鑑祖。鑑傳雪峰存祖。存傳雲門文偃禪師。曰雲門宗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又存傳玄沙備祖。備傳地藏琛祖。琛傳法眼文益禪師。曰法眼宗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又六祖傳南嶽讓祖。讓傳馬祖一祖。一傳百丈海祖。海傳溈山靈佑禪師。佑傳仰山慧寂禪師。曰溈仰宗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又百丈傳黃檗運祖。運傳臨濟義玄禪師。為臨濟宗。第一代。玄祖傳至十九代碧峰性金禪師。金祖下六傳至突空智板禪師。為二十五代。智祖演派十六字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    智慧清淨　道德圓明　真如性海　寂照普通
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    後從通字下。又續演三十二字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    心源廣續　本覺昌隆　能仁聖果　常演寬宏
   </p>
   <p class="MsoPlainText" style="text-indent:24.0pt;">
    惟傳法印　正悟會融　堅持戒定　永繼祖宗
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    現今諸方臨濟派。於五臺。峨眉。普陀山前寺。咸依此四十八字為最多。謂正宗從玄祖迄智祖。歷世已得念五。智祖立派。六傳至圓清禪師為三十一代。今於圓字下二十三傳至演字。得五十四代。虛雲因觀演字下又過十四傳。已到定字。餘文將完。故於宗字下勉繼其末。續演六十四字。外演號派八十字。以待後賢。於名派宗字畢。即繼取慈字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    慈悲喜拾　大雄世尊　惠澤含識　誓願弘深　蒼生蒙潤　咸獲超昇
   </p>
   <p class="MsoPlainText" style="text-indent:24.0pt;">
    斯恩難報　克紹攷勤　導實義諦　妙轉嘉音　信解行慎　徹無邊中
   </p>
   <p class="MsoPlainText" style="text-indent:24.0pt;">
    迴向諸有　完最上乘　昭示來哲　冀永長崇
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    附號派八十字。如取法名。名派取演字。字派取古字。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    古佛靈知見　星燈總一同　冥陽孰殊異　萬化體皆容　鏡鑑群情暢
   </p>
   <p class="MsoPlainText" style="text-indent:24.0pt;">
    碧潭皎月濃　隨緣認得渠　縱橫任西東　顯密三藏教　禪律陰騭叢
   </p>
   <p class="MsoPlainText" style="text-indent:24.0pt;">
    修契幻華夢　應物悉玲瓏　怍悛奮悠志　寶珠自瑩瑛　嚴奉善逝敕
   </p>
   <p class="MsoPlainText" style="text-indent:24.0pt;">
    杲日滿天紅
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今將諸祖。以及來賢。薙法名字稱呼順序。緝為聯芳。免至失傳尋源。無啟紊亂之誤。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a08">
    </a>
    <span style="color:#333399">
     增訂鼓山列祖聯芳集
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    聯芳集一卷。為本山第十三代住持宋慶麟禪師創始。三十七代孤峰惠深禪師繼之。孤峰宋紹興中住持。今刊本及于明正統中簡翁禪師。則不知誰所繼輯。簡翁至今又四百餘年矣。其間住持已五六十易。山志所紀。止于清乾隆遍照禪師。以下則無紀載。明以前聯芳與山志所紀。間有異同。使年更久。益莫衷其是。前此住持。皆不顧慮及此。余常惄然憂之。因牽干他事。不暇搜求采證。今春增訂佛祖道影將近勖事。乃始取山志與聯芳集二本參證。以別集一一正之。乾隆以前之住持。歷略折二本而增削之。庶就于簡明。乾隆以後。則本于碑記萬年簿及故老遺聞可采者紀之。其無徵者。或存名而闕史。昭其實也。嗚呼。余弱冠落寀茲山。圓具以後。行腳四方。山中之事。不知經幾許滄桑。行年九十餘。始策杖還山。謬主山席。凡一切設施。悉求合先哲先賢之矩範。曰勞曰怨。所未敢辭。即此一編。亦不宜少緩者也。他日觀之。庶乎一滴之源。萬葉之本。皆瞭然可指也焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛歷二千九百六十二年。民國廿四年乙亥端陽節。住山幻遊老人虛雲識于聖箭堂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a09">
    </a>
    <span style="color:#333399">
     附錄禪宗五派源流
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    禪宗五派。上溯始自天竺迦葉。二十八祖傳至達摩。遂稱東土初祖。又五傳而至曹溪慧能禪師。是為六祖。然單傳之說。只就衣缽授受而言。若夫傳法。西天固未可攷。震旦已有分支。如牛頭融師承三祖之後。自成一家。余輯增訂「佛祖道影」一書。亦列其世系。六祖既止衣缽不傳。昔人記其世系。多由南嶽青原二家起。余於佛祖道影。亦依此兩家。分列其次序。惟五祖門下尚有神秀。行於北方。再傳而息。固勿論矣。六祖門下。得道者多。著名者如神會禪師。傳圓頓之宗於北方。使漸宗絕息。其功固不可沒。然再傳至圭峰。又為華嚴宗之祖師。故其世系亦無可述。今就南嶽青原兩家世系言之。青原思傳石頭遷。石頭分傳藥山儼及天皇悟。藥山傳雲巖晟。晟傳洞山良价。价傳曹山本寂。後人稱為曹洞宗。天皇悟傳龍潭信。信傳德山鑒。鑒傳雪峰存。存傳雲門文偃。是為雲門宗。存又傳玄沙備。備傳地藏琛。琛傳法眼文益。是為法眼宗。故青原之後。分為曹洞雲門法眼三宗。南嶽讓傳馬祖一。一傳百丈海。而百丈分傳溈山佑黃檗運二人。溈山靈佑傳仰山慧寂。是為溈仰宗。黃檗運傳臨濟義玄。是為臨濟宗。故南嶽之後分為溈仰臨濟二宗。此五宗派源流。余有「校正星燈集」之輯述。亦曾附錄及之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    南嶽下第六十世東明旵之嗣法。有海舟永慈與海舟普慈二人。永住金陵東山。普住杭州東明。「續指月錄」兩存之。按天童密雲悟及錢謙益。皆為普慈立傳。稱為旵祖嗣法。「宗統編年」載。萬曆六年辛酉。東明旵示寂。海舟普慈嗣法。據上所記。南嶽六十一世。應定為東明普慈。臨濟一宗。本五派最盛。尚有此淆訛。曹洞宗五傳。至警祖稍息。得遠公嗣法。燈燈相續未泯。然青原下第四十五世。芙蓉楷嗣法。有「祖燈大統」一書。逕列鹿門覺。將丹霞淳至天童淨中間五代削去。為霖大師曾辨其謬。按「宗統編年」載。宋重和元年楷祖示寂。丹霞淳嗣。明年。淳示寂。真歇了嗣。其後三十有四載。了示寂。天童玨嗣。越十四年。玨示寂。雪竇鑒嗣。經五載。鑒示寂。天童淨嗣。又二年。淨示寂。鹿門覺始嗣。去楷祖示寂時。歷五十五年矣。何得竟以鹿門覺嗣芙蓉楷。顯紊世次。故余於「增訂佛祖道影」一書。附法系攷正一文。以辨正之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    余居南華。甲戌夏。長沙郭涵齋寬慧居士。南嶽寶生長老。與九成了照首座等。相繼由大溈山來。懇請興修大溈。意以此宗居五家之長。惜乏後嗣。致祖庭息燄。現係濟宗鐘板。此次遭匪焚燬。盡為灰燼。決議改弦更張。恢復溈仰一脈。大眾以予壽高臘長。為諸山敬信。請余繼振溈仰宗。余因南華未能謝責。情不獲已。勉循記載。查此宗是露佑祖師起。四傳至芭蕉慧清。其徒繼徹起演二十字。繼字下應是妙字。順次以紹先宗。然書載宋三角志謙及興陽詞鐸二公止。一說二公為昆仲。同嗣報慈韶祖作六世。一說志謙為六世。詞鐸為七世。今因此宗傳承甚少。故雙存之。以興陽詞鐸嗣三角志謙為七世。以後已無考據。茲以詞公與余各摘上一字。繼演五十六字。以待後賢。紹續無窮。偈曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    詞德宣衍道大興　戒鼎馨遍五分新　慧燄彌布周沙界　香雲普蔭燦古今
   </p>
   <p class="MsoPlainText" style="text-indent:24.0pt;">
    慈悲濟世願無盡　光昭日月朗太清　振啟拈花宏溈上　圓相心燈永昌明
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    虛雲德清謹識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又余在南華。因悉雲門祖庭。香燈斷續無定。勉為興復。查此宗起於文偃祖師。十一傳至南宋末溫州光孝己庵深淨禪師止。後失典籍。原派是偃祖下八世優鴻曾演二十字。後不知誰又出二十字。古派分三。今欲重繼。不知從何字起。故惟從己庵淨公與余各摘上一字。繼演五十六字。期之後賢。傳燈無盡。偈曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    深演妙明耀乾坤　湛寂虛懷海印容　清淨覺圓懸智鏡　慧鑑精真道德融
   </p>
   <p class="MsoPlainText" style="text-indent:24.0pt;">
    慈悲喜捨昌普化　宏開拈花續傳燈　繼振雲門關一旨　惠澤蒼生法雨隆
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    虛雲演徹謹識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    癸酉春。有明湛禪者。由長汀到南華。謂在長汀創建八寶山。志願欲紹法眼一宗。不知所由。懇授其法眼源流。因嘉其志。乃告之曰。此宗發源在金陵清涼山。早廢。茲時不易恢復。從宋元來。紹化乏後。查諸典籍。自文益祖師七傳至祥符良慶禪師止。其後無考。舊派益祖六世祖光禪師立二十字。後不知何人立四十字。雖有二派。子孫停流。鮮有繼起。又查益祖出天台德韶國師。與清涼泰欽禪師。傳載韶欽二公下五世良慶禪師。其中秉承。有繼韶公者。有嗣欽公者。紛紜不一。有記益韶壽勝元慧良為七世。有記益欽齊照元慧良為七世。今欲繼起。艱於考證。惟有秉承韶公。續從良慶禪師與余各摘上一字。繼演五十六字。以待後賢繼續。傳之永久。偈曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    良虛本寂體無量　法界通融廣含藏　遍印森羅圓自在　塞空情器總真常
   </p>
   <p class="MsoPlainText" style="text-indent:24.0pt;">
    惟斯勝德昭日月　慧燈普照洞陰陽　傳宗法眼大相義　光輝地久固天長
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    虛雲古巖謹識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔附記〕謹案虛雲和尚出家鼓山。鼓山自明代以來。臨濟曹洞並傳。妙蓮老和尚。即以臨濟而接曹洞法脈者也。蓮老以兩宗正脈付之老人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    由臨濟至虛老人是四十三代
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    由曹洞至虛老人是四十七代
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    溈仰近百年來。無人承嗣。由寶生和尚等請虛老人嗣溈山。自山祖師下七代興陽禪師起。續承之故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    虛老人為繼溈仰第八代祖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    法眼失嗣更久。八寶山青持大師。請虛老續法眼源流。良慶禪師為七代。虛老人應繼為法眼第八代。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雲門亦久無繼嗣。偃祖下第十一世為光孝己庵。今虛老人中興雲門。應繼己庵為十二代祖。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至若聯芳集中。列虛老人為百三十代等等。係指歷代住持而言。非正脈也。合附識之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a10">
    </a>
    <span style="color:#333399">
     重建福建鼓山湧泉寺迴龍閣募緣啟
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鼓山為閩中重鎮。而湧泉寺又若為石鼓靈秀之所寄。何以故。從來名公鉅卿。騷人雅士之遊茲山者。莫不以敝寺為憩息之所。山以人而益靈。人得山而彌秀。而其間之樞鈕。寺適當之。寺有迴龍閣。魚池亭。歲寒寮。遊者稱便。不意去歲九月間。旅客不慎於火。致寮閣亭榭均付焚如。設不亟謀恢復。則絡繹來遊者。不其減煞清興歟。至寺與此高閣。尤有相依之勢。蓋寺之巽方稍缺。非建崇宇。不能與右方相稱。寺之興盛。即山之興盛。亦即閩之興盛。是閩中之山川與人物。欲其珠聯璧合貫為一氣者。敝寺寮閣之重建不可緩也。又豈僅為遊人逆旅計哉。區區之見。想為諸大君子所贊許而樂助者矣。爰為序陳於大雅宏達之前。幸垂鑒焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十四年歲次乙亥正月虛雲啟
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a11">
    </a>
    <span style="color:#333399">
     建築鼓山寺各堂寮勝緣疏
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    敬啟者。老衲承乏鼓山。於茲已三年矣。竊念此千年名剎。自唐靈嶠祖。降龍開山。至後梁興聖神晏國師重興。遞代相承。列祖列宗。締造精神。於今未泯。而紹續佛祖慧命。端賴後賢。繼起有人。培植未來主法之責耳。虛雲自受事以來。竭蹶進行。雖次第興復禪堂。念佛堂。學戒堂。佛學院。延壽堂。如意寮。涅槃堂。以及各處下院。然以地方貧瘠。常住清苦。規模粗備。已大不易。今者十方禪德。來寺日多。禪房湫隘。居處難安。且禪堂位置。向與放牲園毘連。禽畜糞穢。混雜薰蒸。清修靜養。咸不合宜。今擬將此放牲園移置羅漢臺以下。開闢舊址。為增拓禪堂地基之用。詢謀僉同。咸以為允。又鼓山年來傳戒。亞堂獨缺依止之所。竊維女界二眾。參學各省皆少。叢林風規。既無聞見。塵俗習氣從何脫離。修學無地。實堪憫念。今並擬就本山平楚庵故址。在山麓接近廨院之處。建築女修院一所。俾令來山求戒。發心參學之輩。得由本山常住照應。可以安心淨修。於培植尼眾道風。不無補益。綜此二事。籌劃建築之費。計非十餘萬金不辨。今擬合集善信。襄此義舉。茲值戒徒觀本贊助任勞。持疏募捐。祈諸大護法。長者居士。為法隨喜。廣為傳述。同心協力。種此福田。培此道種。成此無盡藏不可思議功德。無任頂祝企禱之至。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十一年壬申虛雲啟
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a12">
    </a>
    <span style="color:#333399">
     申書啟
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    屢荷眷顧殊私。未能寸答。昨過擾二剎。愧甚愧甚。即辰授衣。應阜積雪祛寒。閒道人正好翻灰撥火。想必道範彌尊。清修益茂。十方渴仰。二剎欣瞻。賀賀。但近日法門衰替。多因戒律不精。與世浮沈。大乖法體。思得一持戒頭陀。維挽振作。誠如古人所言。「老死丘壑。不如領眾叢林」之願。緬想師前在常住時。必欲坐破鐵壁銀山。即千駟萬鍾亦有所不顧。其志何勇猛堅固耶。今一旦住持二剎。為法門棟樑。作人天眼目。起衰救弊。力挽頹風。雖法門之慶。亦常住之光也。必須得人劻勷。隨材器使方妙。然愛眾之心不可不溥。容眾之量不可不寬。以眾人之心為心。以眾人之耳目為耳目。不可偏聽。誤信小人言語。要緊要緊。且立法貴嚴。待人宜恕。嚴則事無廢弛。恕則人能改過。不可因一言一事以棄人。用伸管見。幸為採行。法門幸甚。臨穎不勝翹盼之至。謹啟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔附註〕按申書者。申請嗣法書也。啟者。答其申請之文也。查禪宗門下。向有嗣法之習慣。如得法弟子。既為叢林住持。例向傳法之師。申請嗣法。而其師又例答允之。以書啟證明其派系之關係而已。日久弊生。十方選賢之制。變為子孫繼承。今世有所謂剃派者。不問其賢不肖。祗順人情。嗣法繼位。何殊買賣。此師所不願為者也。師未應鼓山四眾邀請之前。在昆明重建兩寺。兼任住持。迨決意往閩之時。曾召集諸護法與僧眾。欲選繼任之人。然四眾挽留甚堅，以任期未滿為詞。不肯另選。師行期已定。暫使弟子某代理其任務。乃得成行。既去。任期亦滿。諸護法者。仍請某繼任住持。某具申請嗣法書。寄至鼓山。一請再請。均未見許。致啟人疑。且亦有謀奪其位者。疑謗交興。以某之果為不肖也。然諸護法者。以師臨去時。嘗付託於某。則某為賢能。堪任住持可知矣。爭持不決。群議懇請師回滇。勉為一行。風潮寢息。乃以此書啟答之。而文內無年月。亦無地名人名。不敘嗣法之事。但誡其寬和處眾。原稿標題刪餘申書啟三字。憶昔雲公再由滇回閩。從海舶過港。曾到廣州數日。此民十八年事也。此啟當作於是年。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十八年己巳
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a13">
    </a>
    <span style="color:#333399">
     為六祖請賜加封諡號呈文
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘗聞崇德報功。歷代著褒揚奉祀之典。前賢往哲。盛世重追封加諡之文。故我
    <span>
    </span>
    六祖慧能禪師。生於唐代。得衣缽真傳。大顯法化。唐中宗神龍元年。遣內侍馳詔迎請不赴。惟於曹溪。（即今南華寺）闡揚心地般若法門。嗣法者四十三人。聞法而不失宗旨者。萬千之眾。其後分為五宗。曰臨濟。曰曹洞。曰溈仰。曰雲門。曰法眼。皆一脈相承。普遍南北。法眼一宗。遠傳於泰國高麗。曹洞亦盛行於日本。教化廣被。淵源深遠。古今鮮見。玄宗光天二年。六祖示寂。留肉身於曹溪。憲宗諡曰大鑑禪師。至宋朝太宗加諡曰大鑑真空禪師。仁宗加諡曰大鑑真空普覺禪師。神宗加諡曰大鑑真空普覺圓明禪師。宋以後地方有司。未為請諡。故無聞焉。然曹溪禪道愈久而彌著者也。宋儒周濂溪。參學於東林聰禪師。得心性之傳。并得竹林壽涯禪師所授易學。而二師皆淵源於曹溪。二程朱陸性理之學。又皆出於濂溪。攷其法脈源流。宋明兩代言性理之學者最著。其於曹溪。則猶古之洙泗也。至於道家。如唐之呂洞賓。參學於黃龍禪師。而得悟道。元之張紫陽。得雪竇祖英禪師語錄啟發。始開妙悟。此道家猶龍一派。稱為純正者。以得聞曹溪之禪法。而中興其宗派焉。故曹溪不獨為禪門之祖庭。亦儒道兩家之大宗師也。蓋其源遠則其流長。佛教傳入中國。始於漢而盛於唐。法師如林。惟我　六祖遠紹直指單傳明心見性之宗。化行中外。朝野尊崇。得不謂一代之人傑。三教之師表耶。茲更就其與粵東文物關係論之。相傳曲江張九齡於童年時。嘗隨其家長參禮曹溪。  
    六祖為之摩頂授記。謂「此子器量不凡。他日必束帶立朝。身為大臣。」曲江風度。膾炙人口。而不知已於齠齔之年。早得　祖師為之印證矣。嶺南文化落後。自　六祖得衣缽後。教化普施。從此粵人不再以獦獠見嘲於中原矣。粵東文物之盛。亦自此始。未幾而有黃巢之亂。黃巢曾率兵。取道曹溪。以不禮於祖庭。風雨晦冥。迷途失路。終日不能出山。乃懾慄禮敬。始解昏厄。後將其屯兵之營田。盡捨於南華。供奉祖庭香火。誌書名其地為黃巢莊。是以魔王而轉為護法。尤為奇事。又韓愈以謗佛被貶為潮州刺史。三致書於大顛禪師。親入山敬禮。為大顛所折服。唐尚書孟簡。作韓愈別傳。記其問答之言。宋歐陽修跋其別傳。則曰。「反復讀之。知大顛果非常僧也。」又曰。「若非深達先王之法言者。莫之能為也。」大顛為曹溪第四傳弟子。其見韓愈之年已八十八歲。韓愈未至潮時。潮人早受法化久矣。後人謂潮州賴有韓愈開闢草萊。不知其功乃種因於大顛禪師也。曹溪弟子分化各方。蠻煙瘴雨之鄉。咸沐其化。其與廣東文化關係之深。殊未易殫述。自唐迄今千有餘年。各地禪寺類多頹毀。獨曹溪一寺。（初名寶林後名南華。）巍然獨存。香火綿綿。　每年六祖誕降之期。曲江近縣善信之士。咸來晉香頂禮。絡繹於道。其德澤感人。靈顯佑世。千年如一日。政府對於蒙藏之喇嘛班禪。既嘗頒給封號矣。此固懷柔深意。若特擇其道義精純。化行中外。如六祖者。追封諡號。尤見遐邇一體。天下歸仁。或慮當茲非常時期。奚暇及此。第攷唐太宗時。崇奉佛法。開元二年。詔凡兵災之處。悉建寺供佛。十五年再下詔。凡戰地皆立佛寺。至於太原舊第。亦施以奉佛。果被法鼓所震。變炎火為青蓮。梵音所聞。易苦海如甘露。此殆其所見者大。所知者深也。今歲首陪都開護國息災大悲法會。抑見弘濟萬品。典御十方。尊崇佛法。慶洽人天。濟濟群公。共修福業。永作善緣。同心同德。護法宏教如此。理合呈請鈞府。敬祈轉呈政府主席明令頒給　六祖禪師封號。以垂久遠。光昭萬代。福蔭邦家。謹呈
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a14">
    </a>
    <span style="color:#333399">
     代弘法寺募塑西方三聖引
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    聞夫唯心淨土。非土木之可成。自性彌陀。豈形像之能擬。惟由不識衣寶故爾。然而拈草成形。法華授記。優填設像。亦感殊恩。弘法寺。乃明代所建也。年深寺圮。有僧景宗者。住持多年。竭力募建大殿。內塑西方三聖。以佛切於度生。人勤於念佛故也。但以財力維艱。叩化宰官善信。發心善捨。逗針合斧。集腋攢裘。共植良因。完結勝果。更願以念佛之心塑佛。本具天真。以塑佛之念念心。自性恆在。若謂念無可念。施無可施。則山河俱是淨體。土木無非法身。其功德豈可思議哉。各請廣種福田。幸勿當面錯過。代陳數語。莫鄙豐干。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a15">
    </a>
    <span style="color:#333399">
     鼓山募刊佛祖道影及三壇傳戒正範小引
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋聞木本水源。千樣枝流是發。慎終追遠。萬世孫嗣應知。世出世間。理原一致。人子佛子。道亦相同。昔世尊遺教。謂佛在世。以佛為師。佛滅度後。以戒為師。故拈花悟旨。祖祖相傳。五篇三聚。戒戒守固。皆是佛子之師也。而諸祖道影。三壇傳戒正範二書。為佛子者。其可忽乎。雲嘗檢閱舊板。諸祖道影百餘尊。甚多缺漏。乃搜集諸山所藏。幾經年月。共得四百餘像。精繪題贊。雖未大成。不無小補。又三壇正範鮮有刊本。諸方傳戒。多屬手鈔。未能普遍。魯魚亥豕。錯誤尤多。今欲以諸祖道影。及此正範。付之梨棗。以廣流傳。此虛雲寸衷。敢陳於大德長者之前。計刻二書約費千百餘元。深望　仁人君子。踴躍樂助。速成善舉。傳之永古。則佛祖深恩。不圖報而能報。戒法宏施。轉暗傳而明傳矣。是為引。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十年辛未春
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a16">
    </a>
    <span style="color:#333399">
     勸造華嚴經引
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸佛出世。無非度生。然度一時之眾生以言語。度萬劫之眾生以經書。所以有三藏十二部類。開八萬四千法門。歷來中土受持最盛者。不過法華金剛楞嚴圓覺。至於華嚴一乘之圓教。見性之祕典。以卷帙數多。流通未廣。余於雲山靜悟之餘。間覽華嚴。其玄妙非口舌所能宣。今欲與上善諸公遊華藏之世界。入毘盧之性海。作真實之功德。種無上之良因。攢修華嚴大法。各各隨喜布施。或一部半部。一函半函。一卷半卷。其功德不可以言喻也。伏冀　宰官長者。居士先生。廣植福田。同登覺路。勿藉口時艱。勿視為無益。寶山既到。切莫空回。報佛祖之深恩。植菩提之道樹。其在斯乎。是為引。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a17">
    </a>
    <span style="color:#333399">
     諷華嚴經遊海放生小引
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    自有天地而人位乎其中。有陰陽即有善惡。理也數也。理極數極。聖賢特生。扶天常。植人紀。奠地維。為之格言。皆使人為善不為惡也。但至言雖多。佛言為量。三藏至切。而華嚴尤精。曠觀宇宙一華嚴也。川岳一華嚴也。古往今來在在無非華嚴也。豎超三際。橫貫十虛。大哉華嚴。豈可心思語測哉。然極大無外。不僅羅世界之廣闊。極小無內。匪特歛一己之身心。天賴以清。地賴以寧。人賴以安。以至四生六道。靡不賴以克濟也。奈濁劫漸增。人心不古。上天譴罰。或旱潦。或飢饉。皆以災異示人。使為善不為惡也。然為善固多。而不善亦有。回心雖眾。而愚昧時聞。某寂念禪關。蒲團消人間歲月。攜杖塵表。衣缽度劫外春秋。目擊時艱。不忍聞見。于時募化十方。鳩約同志。清淨三業。披瀝一心。諷華嚴於海上。放生命於淵中。冀風調而雨順。祈歲稔以年豐。祖禰超度。眷屬泰寧。更願嗣續繁昌。祿位增榮。商者富。農者豐。處處樂春臺。人人躋壽域。普照佛日。遠扇仁風。將見人心轉而天意回。劫運消而災異殄。經之利益。善之益人。詎淺鮮哉。是為引。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a18">
    </a>
    <span style="color:#333399">
     遊昆明湖放生小引
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國九年庚申月日。某與善信諸君遊於昆明湖。藉放生以廣慈悲心焉。是日也。天朗氣清。水波不興。平湖如鏡。仰觀俯察。山川人物。乃知榆郡所以為西南都會也。台峰巍峙。鶴渚鎖流。龍池又史城之西湖也。自南而北。峰十九而溪十八。溯流而源。洲則四而島則三也。連奇峰。環玉帶。排翠闥。列畫圖者。蒼山之勝概也。迴狂瀾。噴珠玉。映澄清。照明鏡者。洱水之淵渟也前臨雞足。問消息於飲光。後倚台峰。聆佛音於宗寶。左則龍華石室。右則威寶天衙。以致飛來拱瑞。天橋鎖峰。羅荃呈貢。集福排筵。一塔三塔。高聳雲間。五樓十樓。點綴湖畔。晴川溪雨。山雪海風。萬井星羅皏活C兩關天塹雲封。盛矣哉。蒼洱為宇內之奇觀也。凝眸焉。蘋白蓼紅。參差於水面。鳧飛鷗躍。出沒乎波心。縱目焉。水連天一色。風與月雙清。一豆一觴。琴瑟笙歌。忘乎帝力。或有詞山青使。泛掉而歌。或有漁家者流。拋罾以俟。吾何意於斯乎。是遊而以放生名。意者其黿鼉乎。巨身吞舟。吾知其為介也。何得而市之。意者其蛟龍乎。能飛能潛。吾安得而目之。意者其魚鱉乎。類不同而名亦異。吾知其為鱗介。市以易之蘇而釋之者。何也。大不過數斤。細不加權秤。其為物微。其為命多。一錢可活數命。百錢可贖萬千。勿以其為物而可輕也。勿以為數多而可忽也。吾安得盡水族而放之。其力有能有不能。吾亦竭其力之可能而已。嗟乎。吾何幸而遊也。生何幸而放也。昔孔子釣而不網。寓仁於取也。予遊焉而放。擴慈于心也。雖釣與放不同。而仁與慈曷異乎。蓋嘗觀之流水長者矣。以象載水而活魚。永明竊錢以活物。自顏魯公而至雲棲。昭昭耳目。仁人君子履行而獲感應者多矣。嗟乎。遊有道焉。遊于身者江湖。遊於心者道義。子知吾之遊乎。雖終日遊焉可也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a19">
    </a>
    <span style="color:#333399">
     佛法省要序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸家聖賢立言。繁如恆星。其主旨無非利生。然流行之有通塞。弘化之有廣狹。全在義之淺深。益之大小。又如湖海廣狹之不同耳。季同王居士發菩提心。述佛法省要。標名為唯一真理宗教。世界和平保障。意蓋謂於今瘡痍滿目。皆因眾生不識真理。述妄為真。釀成惡業。今欲免脫劫難。非洞明真偽。徹證真理。別無妙術。故特揀百家之言。實無有逾佛者。夫惟佛表顯聖凡不二。慈悲普遍。妙化三乘。天堂地獄苦樂情亡。乃至一切眾生皆我父母。冤親平等。如是以觀。佛實如日光之普照。海涵之無涯。舉世果能家家信受。人人奉行。何處更有惡劫來臨。奈鮮信行。招來自作自受之報。佛說為可憐憫者。悲哉。夫佛典廣有三藏。不下萬餘部。自非久習不可。一時初學難以入門。故王居士特會綱要。問序於余。雲困老病。耳目失用。加之力弱。搦管無能。對於諸方函件。早經謝絕。今因居士著述。不遠由滇寄來。恐阻居士之大心。聊贅數言。以應悲願。普勸天下萬世眾生嗣後勿再造殺因。庶免召殺機果報。即古德云。諸惡莫作。眾善奉行。天下太平矣。豈不樂哉。至末段述祖師機緣。功行明心。所說不虛。依此行持。得大法益。證者知焉。是為序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國三十一年歲次任午曹溪南華祖庭幻遊虛雲
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a20">
    </a>
    <span style="color:#333399">
     重刊三壇傳戒儀範後跋
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    法運秋晚。魔強難支。戒行不嚴。道風不振。察其原因。蓋由濫設戒壇之過咎。病弊叢生。慧命絲懸。危如纍卵。縱有一二以傳戒名者。至其半滿時機。止作不審忖思。一味執我人牛跡之見。如近某法師與天津徐某居士書稱。律可方便。佛前受戒。不必壇儀。謂今佛法概被叢林抹殺。按不假壇規之說。本出梵網經云。千里內無授戒師。可于佛前自誓受戒。或七日至一年。要見好相若無好相。不得戒。法師前受戒。不必好相。即得戒故。六祖古佛再來。尚須領戒於法性智光律師。況於他人乎。佛命近執尊者製壇。宣祖宏闡。今人不明祖祖相承之婆心。藏有明文。不肯信任。妄矯私意。信筆雌黃。沆瀣一氣。各相默許。豈免自瞎瞎人哉。既稱知識。身負其責。尚輕忽如是。餘諸冒名師德。安有不作獅蟲者耶。屢見諸方傳戒之處。雖遞年照列。三五十日者。實則先聖授受之美範。早已廢盡。更有招貼四佈。煽誘蠱惑。買賣戒師。不尊壇處。即淫祠神社。血食宰牲之區。妄作戒壇。十師數目證成足否。于主法師不知死活。或無僧行。結期或七日三日。乃至一日三壇俱畢。至於說戒不分僧尼。緇白混雜。甚或賣牒于四眾。捏名寄戒。不知律儀為何事。將佛無上妙法。變為鴆蠱惡毒。一盲引眾盲。相牽入火坑。甯不悲夫。至若新戒。雖屬不知究竟。不思我之出家。原為生死。今欲何圖。豈可不擇清濁。貪圖方便。或聞成就衣具。如蠅集腥臭。吞餌上鉤。彼此迷惑。竊名網利。相襲如貿易。如兒戲。本是清淨佛土。翻為地獄深坑。聞見所及。誰不痛心。誠如經云。猶三百矛刺心者也。雲逢斯末季。障深慧淺。豈敢饒舌。由於昔年馳驅中外。歷皖豫魯晉。陝甘川藏。滇黔閩浙粵桂。親所經過之實在情弊。目擊心傷。不得已略舉一二。用曉同志。供諸來賢。自今以往。祈當世知識。諸山長老。共振嘉猷。同瞻佛日。開諸冥暗。勿復以世尊大法。草率相傳。稗販苟且。貽誤初心。斷人慧命。庶足以補過去之漏。匡未來戒法之疏。幸甚幸甚。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十三年歲次甲戌安居日　幻遊比丘虛雲識於聖箭堂
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a21">
    </a>
    <span style="color:#333399">
     滇南大雞足山缽盂峰勒賜護國祝聖禪寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋聞慈尊設化。循順機宜。妙演三乘。盡該三學。欲冀正法恆遠。舍戒律則無所依。定慧雙嚴。匪僧伽而莫能立。是故波羅提木叉。為眾善之洪機。群靈之所依怙者也。故我迦葉尊者。愍濟末來。親受遺囑。嚴淨毘尼。佛讚第一。法流震旦。三學互輝。六和安靜。世出世法。無越梵網。諸祖授受。悉以毘尼。至唐道宣律師。宏興戒學。海內緇侶。悉依其模範。遂稱南山宗焉。自是繼承不絕。分燈天下。拯拔諸有。所以楞嚴經云。一切世間。諸修學人。若不持戒。出三界者。無有是處。嗚呼。同滯末流。去聖時遠。情多懈怠。難證聖因。余自鼓山行腳。雲水諸方。自顧不才。潛身秦嶺。藏跡未密。又離蘭若。馳謁鼻祖。于清光緒三十年甲辰歲。至雞峰。幸遇臘德紳耆等。請余于石鐘梵剎傳戒講經。再三難辭。勉受眾請。至乙巳戒場會畢。更蒙諸山長老。以缽盂院古名迎祥寺者。命雲支撐。奈寺院頹敗。以募修故。遠馳海外。又于丙午春。詣京祝壽。蒙贈額曰護國祝聖禪寺。欽賜龍藏衣缽。迎經回山。遵敕修建戒壇。虛雲謬承恩寵。薄德鮮慧。何能堪任。幸逢規範有在。敢不勉力遵奉律制。開壇演戒。伏願佛日重輝。法輪常轉。汝諸佛子。既已發心。乞獲戒珠。自今已往。仰體聖恩。崇隆正法。克盡真乘。俾聖教昌明。均沾福慧。上報四恩。下益群品。汝等得戒和尚。梵語鄔波陀耶。此云力生。成三乘道力。生五分法身。羯磨師滌除惑業。成就莊嚴。教授師訓誨規模。整肅威儀。尊證師舉檢七非。圓成三聚。白四羯磨。諸師印可。得成比丘。比丘者。華言乞士。為乞內外法喜。滋養身心。至大覺岸。皆從壇上諸師。獲證道體。恩莫大焉。每逢戒師節臘。當虔焚獻遙禮。須知眾師有生長聖胎之厚德。庶不負國恩擁護之深意。云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宣統三年歲次辛亥四月佛誕日石鼓四十七世頭陀德清虛雲謹識
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕雲貴總督李經羲撰同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋聞先聖留跡。每於名山洞府標幟為古。利益群生。余閱釋典所載。雞山乃迦葉守衣入定道場。名著寰區。心嚮已久。惜未得親歷其境以為憾。後奉命來滇。榮經兩任。每閱滇志及遊山記。并讚此山為全滇形勝之區。而此山當中有缽盂峰。形勢圓秀。尤為靈貺所鍾。則昔傳迦葉至恬缽信不謬也。前人於此創大招提。名曰迎祥寺。俗呼缽盂庵。已久歷年所。幾於無人振起。今幸余於光緒三十二年丙午冬。接奉上諭。有大沙門虛雲。道業孤高。振錫各國。由東洋回北闕。請龍藏全部。賜額護國祝聖禪寺。及光明如來鎮山寶印。鑾駕衣缽。回山傳戒。地方官紳。均悉崇護。今學部葉公。太守陳公。各贈碑序。均稱以地靈則人傑。茲山茲寺。靈氣久毓。故高僧代興。而龍光寵錫。佛國增輝。實近代所希有也。自今已往。虛雲法師於祝聖道場。開壇演戒。將見法從緣起。道以人宏。凡諸末學。各亦盡心。精持梵戒。使如來宏通大教。明燭於世。人人知所率由。實為慶幸。余於戒律雖未諳習。然略聞戒有輕重。法有開遮。能達心乃無體之體。斯持戒于不持之持。所謂塵垢盡除光始現。心法雙忘性即真。則如來之金剛寶戒。即自性之金剛寶覺也。余雖未能親至名山。獲登講席。然千里之外。讚以片言。與名山諸上座。結一段文字因緣。庶不負虛雲大法師苦心大力。而國恩佛法當與此山此寺。永垂不朽云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    雲貴總督臣李經羲拜撰
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a22">
    </a>
    <span style="color:#333399">
     滇湖碧雞山華亭峰靖國雲棲寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
     ......（上略）余于光緒壬寅循藏至滇。守死關於興福。甲辰謁鼻祖到雞峰。被請於榆之三塔。講法華。至石鍾演木叉戒。承眾檀那推主缽盂峰。馳驅中外。重新故址。于丙午春。恭趨北闕。蒙賜護國祝聖之額。及龍藏鑾印紫衣缽杖等。奉旨回山。遵敕修建戒壇。以挽頹風。值共和成立。設佛教會以應時機。蒙孫袁二總統。及滇督蔡任。照歷朝尊崇聖教。各贈匾額。命宏戒法。於庚申歲。屢奉督軍唐。暨各長官令來省。命修建水陸道場。蒙允赦獄拯飢。提倡慈善。齋事既畢。本欲遂雲水初心。嗣因唐帥與各長官。重興此山名靖國雲棲禪寺。堅請住持。以保古跡。屢辭未獲。勉承其意。然滇之名勝雖多。惟碧雞金馬為冠。文獻足徵。至元時。有鉉峰禪師。傳中峰國師嫡脈。於斯結茅。名曰華亭。明有禪師相晟者。請額名圓覺。清代以來。雖略修繕。但疊遭兵燹。久成荒塢。至雲來日。清風兩袖。一缽虛懸。若畏怯不前。恐辜檀越信念。由是勉力。倣效祝聖舊約。遵奉律制。開壇演戒。願冀佛日重輝。汝諸佛子。既已發心。乞獲戒珠。自今已往。仰體國仁。崇隆正法。克盡真乘。俾聖教以昌明。均沾福慧。上報四恩。下益群品。汝等得戒和尚。梵語鄔波陀耶。此云力生。成三乘道力。生五分法身。（下略）云云
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十年辛酉四月　佛誕日石鼓四十七世頭陀德清虛雲謹識
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕靖國雲棲禪寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戒可傳乎。則無始菩提涅槃。元清淨體。從何處開。復從何止。戒無可傳乎。則剎那一念。因果昭然。持之便登彼岸。犯之則入無間。此波羅提木叉。所以佛佛相傳也。予少受儒書。每喜誦王陽明天泉橋四句教法。後得泛覽六祖壇經。及古祖師語錄。益恍然悟善惡之本。與宗律之趣。戊午夏。迭丁先王母與先父之憂。喪中煢煢。頓念「諸行無常。是生滅法」之語。適幕友王竹村君。省親歸省。為予道雞足祝聖戒壇之勝。及虛雲上人之行。己未七月。因追悼陣亡官兵。並超薦歷代先亡。乃延上人來省講經。主齋醮事。事竣。請上人駐錫西山華亭。為十方雲水。開建禪席。上人許之。將於辛酉起。每逢春季。宏傳戒法。振正僧規。囑序於予。予識上人久矣。然聞其妙悟秦嶺以來。所至東海南洋諸邦。道俗咸仰。復宣法於暹羅王宮。道感乎清帝闕下。敬禮有加。法物屢賜。意上人之定行內祕。慧光外朗。止觀雙嚴。無假律儀。而上人必兢兢於傳戒者何哉。則以去聖時遙。人根陋劣。若不持戒。欲出三界。無有是處。況內之則緇流慳文字之緣。外之則白衣盡名相之事。求其止作一乘律儀。心念準乎軌範者。蓋戛戛乎其難得。嗚呼。僧敗法末。儀表且疏。世衰道微。矩矱難得。深悲人天之多放逸。而服上人之專宏戒律者。其用意為不可及。故樂為戒錄之序。而願同戒者之微塵菩薩眾。由是成正覺。則豈獨上人之惠。蓋諸佛之本意也。若夫華亭一寺。建始於元。賜名於明。鉉峰禪師因感夢而倡建。相晟綱司得黎都監沐國公諸巨公之提倡而重興。中經鏡清普照諸師。興廢迭更。至於今則斷瓦頹垣。棲禪無所矣。然其地背山臨海。實足以安身發慧。歷代產名僧。若通禪師之高僧傳。最近巖棲之詩塚。蓋彰彰可考者。上人者。其諸師之乘願再來乎。愧予軍書旁午。不能從上人遊。而連年用兵。抒軸告空。僅稍發帑。為上人助。聊弁數語。以志吾歉。而表上人之功。異日者。戒香普薰。若雲滿太虛。以成華藏世界。則上人之功益著。而予之所日夕默禱者。因重題其寺曰。靖國雲棲寺。徇上人之意也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國九年庚申冬十月靖國聯軍總司令官會澤唐繼堯撰
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕靖國雲棲禪寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戒如大明珠。能消長夜暗。戒如真寶鏡。照法盡無遺。離世速成佛。惟此法為最。此彌勒菩薩語也。昔者釋尊將滅度。阿難請問。如來滅後。以何為師。佛告之言。若我滅後。以戒為師。等與如來在世無異。嗚呼。戒之貴也。瓔珞經云。又復法師。能於一切國土中。教化一人出家。受菩薩戒者。是法師其功德勝造八萬四千塔。況復二人三人乃至百千。其福果不可稱量。嗚呼。倡戒者之又足貴也。雖然難言之矣。方真諦三藏之初來此土也。擬將菩薩律藏來。後於南海上船。船便欲沒。省去餘物。舟仍不起。及去律本。船乃得進。真諦歎曰。菩薩戒律。漢土無緣。深可悲也。後沙門法進等。投誠禮禱。夢感彌勒菩薩親與授記。自夢覺誦出別行地持戒本。與曇無讖三藏校之悉合。大秦姚興宏始二年。西域三藏法師鳩摩羅什來。誦出梵網菩薩心地法門。此土乃得戒學。吾滇古稱西域國土。代諸先德。當不至受此厄難。即唐宋時間。梵剎叢林彌望皆是。或亦易沾戒法。明清以後。遞降寖衰。今有虛雲上人者。楚產也。本世家子。自少出家。行頭陀行。歷徵靈感。後於終南深入禪定。徹悟自心。光緒季年來禮雞足。見梵宇傾頹。釋子廢惰。惻然憫之。迺乞缽盂庵舊址。結茅棲身。旋赴京請經。時清帝命稽典冊。以明時雞足最盛。頒藏三次。至清請經則自虛雲始。又以上人戒行威儀。迥超凡表。乃頒賜龍藏。玉印儀杖衣缽。並頒敕賜十方護國祝聖禪寺匾額。敕守臣李經羲保護。優禮有加。自是以來。上人於祝聖禪寺。每歲傳戒說法度生。去年秋會澤唐公。以滇省連年興師。死傷甚眾。欲追悼之。乃請上人來省。建水陸齋醮事竣。復延往西山華亭。開十方叢林。更名為靖國雲棲禪寺。今年春三月。上人將開戒於雲棲。囑序於予。予惟戒法之興。不獨有益於緇流也。且亦有益於俗眾。凡今之人。一語言一動作。一思想一合念。無不挾貪嗔癡三業以俱來。救此貪嗔癡者。其不可以貪嗔癡救之歟其當以清淨慈悲救之歟。嗚呼。吾讀其文。何其言之深切也。雖然近時求佛法者亦夥矣。上焉者以佛學為哲學。求名相之淵深。中焉者。以佛學為文學。求文字之廣博。下焉者。則香花香飯以作佛事。禮禱在口。禍福迷心。比比皆是。求其自作身心性命之薰修。他作世道人心之救正者。渺不可得。佛學昌矣。國事如故。人心如故。何哉何哉。則戒學之不昌。戒學之不昌。則戒師之難得。戒師者。梵語阿闍黎。此云軌範師。謂其戒行可師。禪定可師。智慧可師。絕非泛泛緇流可以語此。虛雲上人。甫來時道行內祕。聲譽不興。惟吾師石禪老人遊雞足山歸。嘗亟稱之。民國初元。上人來省倡佛教會。始得常相過從。至去年來。又數與上人會於省。至是緣益深。交益久。欽重上人之清修梵行。而歎吾師亟稱之者。為不謬矣。今上人宏開覺路。續此戒燈。使社會人心徐資涵育。或者教育所不及之地。宗教當能補救之。故予樂為之詞。予久墮世網。於佛學未有所得。而孱病頻年。飽經憂患。亦欲屏百事而從之遊也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十年三月　雲南省長周鍾嶽謹述
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕滇省碧雞山華亭寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    碧雞山為滇會勝地。其得名自漢祀碧雞之神始。山有華亭寺。則元僧鉉峰實創建焉。年久傾圮。清康熙間重修。咸豐間復燬於兵燹。光緒九年重修。蒼巖環抱。林木幽深。下瞰昆池。一碧萬頃。予每遊其間。徘徊瞻顧。意必有高僧。如慧遠道生輩說法談禪開人覺悟者。而未之見也。庚申冬。虛雲法師應當道請。自雞足山來駐錫於此。予久耳法師名。遂隨喜送之入山。接其議論。望其顏色。深遠靜穆。使人意消。予於佛學涉獵甚淺。私心竊喜淨土一門。方便修持。效果極大。法師聞而印之。一日枉過。贈以佛像佛書。為予說淨修之法。予以法師之不我棄也。益決其精進之志。法師又約予住華亭寺。續開蓮社。予固願為劉遺民者。早晚當踐此約也。法師將以辛酉三月開壇傳戒。囑予為同戒錄序。予惟佛學以戒定慧三字扼其要。戒律不嚴。則禪心不定。禪心不定。則智慧不生。欲智慧到彼岸者。必自持戒始。法師於光緒丙午。曾謁闕蒙賜龍藏衣缽。并護國祝聖禪寺額。回雞足山拓寶剎啟戒場。信從者甚眾。雞足為迦葉入定之所。厥後名僧無慮數十。然如法師之大振宗風者。何可多得。今又演戒於華亭。華亭在省會之地。四方聞風。奔走而來受戒者。當倍蓗於雞足。戒學盛興。既有以拔眾生出三界。而人傑地靈。茲山亦因以生色焉。故樂為之序。他日蓮社宏開。予更將濡筆贊揚淨業。而續晉人高賢之傳矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十年辛酉二月朔昆明陳困叟謹撰
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a23">
    </a>
    <span style="color:#333399">
     敕賜鼓山白雲峰湧泉禪寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘗聞渡海須憑筏。到岸不須舟。蓋眾生心。因地具足佛果。為拯迷故。特開方便。從一實相。權說三學。廣及恆沙法門。皆不出乎此也。法華云。諸法從本來。常自寂滅相。佛子行道已。來世當作佛。故知法雖寂滅。必須行於有作有為之戒。而趣於無作本有之無上菩提而後已。則上根利智。一言之下。悟得戒相如空。當體無作。何有持犯之名言哉。獨是惑業苦三。如海無涯。若無戒航。將安渡越而諸佛大悲。如月印水。數數示生。無有窮已。我釋迦世尊於菩提場。示成正覺。先開心地。以拯迷流。欲令一切眾生。咸知本源。自性清淨。但以權小不任。曲隱尊特。脫珍著弊。俯應群蒙。保證解脫。因緣制戒。其為利也溥矣。故優波離尊者。愍念來今。嚴淨毘尼。親承佛讚。獨標第一。外現內祕。其實一乘。迄於唐之道宣律師。宏興戒學。海內悉遵。嗣續不絕。分燈寰宇。拯拔諸有。其惟南山宗乎。所以楞嚴經云。一切世間。諸修學人。若不持戒。出三界者。無有是處。嗚呼。同滯末流。去聖時遙。佛法生疏。人多懈怠。雖有智者。其如澎湃何。虛雲薙戒茲山。勉身以道。潛跡秦嶺。
   </p>
   <p class="MsoPlainText" style="text-indent:24.0pt;">
    冀極心宗。旋以慕訪聖跡。於光緒壬寅。循藏至滇。掩關於昆湖興福。甲辰謁鼻祖於雞峰。經榆城。僧俗請講法華於三塔寺。時雞足戒法音沈響寂。復請余於石鐘寺。傳演木叉。戒期圓滿。承眾推舉缽盂峰。勉為之事。馳驅中外。募緣重闢故址。丙午春恭趨北闕。蒙賜護國祝聖之額。及龍藏鑾印紫衣缽杖各法物回山。遵建戒壇。期振頹風。值共和成立。倡設佛教會以應時機。蒙孫袁二總統。及滇督蔡鍔。仍照前朝尊重教。各贈匾額。命弘戒法。庚申歲。受唐省長繼堯之聘。主修水陸。荷蒙依佛等慈。赦囚拯飢。事畢欲隱。復請余主持雲棲。緣弗能屏。己巳夏以塑像因緣。遊化滬上。歸山掃塔。為眾講經。奈因前住持。達公和尚歸西。首眾聯袂到滬。請余維持。而海軍部長兼閩省主席楊幼京先生。前主席方聲濤先生。率同官紳。亦極敦促主持。責以興利除弊。弘隆正法。緣熟若此。誼弗辭焉。查本寺自聖晏國師開山以來。緒衍無替。迄宋成平二年。敕賜白雲峰湧泉寺。詔建戒壇。延及明末。永覺賢祖秉戒蓮池。大弘法化。丕振宗風。時號傑出。迨清季。先戒和尚妙蓮老人。中興本寺。全山煥然復興。漳郡南山寺。檳嶼極樂寺。兩頒龍藏。化洽一時。然以人根昧劣。未能祖率。雖奉旨傳戒。八日即完三壇。法體如是。固無增減。而懸揣老人未嘗不無慨歎焉。矧五夏專律。猶有未逮。數日三壇。豈範來學。今特商同大眾。改為五旬。庶幾依法羯磨。方堪授受。仍遵舊例。開壇演戒。願冀佛日重輝。法輪常轉。汝諸佛子。既已發心。乞授具戒。果能圓信圓持。則戒體具足無餘矣。自今以往。仰體國恩。崇隆正法。克盡其能。務俾聖教昌明。均沾福慧。上報四恩。下益群品。惟壇儀既觀。名相須識。汝等戒和尚。梵語鄔波陀耶。此云力生。謂成三乘道力。生五分法身也。羯磨師滌除惑業。成就莊嚴。教授師訓誨規模。整肅威儀。尊證師舉檢七非。圓成三聚。白四羯磨。諸師印可。得為比丘。比丘者。華言乞士。謂乞內外法喜。資養身心。至大覺岸。皆從壇上諸師。獲全道體。恩莫大焉。每逢戒師節臘。當虔焚香遙禮。以報生長聖胎之厚德。以不負國恩擁護之深意。各人出家之本願云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十九年庚午　佛誕日司律四十七世頭陀古巖虛雲述於鼓山聖箭堂
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a24">
    </a>
    <span style="color:#333399">
     南華寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    末法既敝。毘尼久衰。不獨新進四眾。不知戒律為何物。即當世之號稱善知識者。亦多言而不行。行且不密。坐使世尊宏法範世之悲願。古德高賢闡教度人之苦心。如崦嵫落日。不絕如縷。雲投足桑門。棲影佛域。歲月電逝。倏七十餘年。既道業之無成。又行持之多缺。在山門為贅人。在佛祖為不肖。每念及此。如矛刺心。往歲粵中仁士。謬採虛聲。迎來南華。付以重任。嗟乎。六祖示寂。至今垂千三百年。五葉雲礽。遍于震旦。何曹溪源頭反塞而不流。南華門庭傾而不振。追溯其故。皆往昔之人不審毘尼。一往放逸。有以致之。使悉能嚴淨戒律。仰體祖意。則何至有今日乎。竊南華之衰。不自今始。憨祖當日。中興錄已慨乎言之。矧雲去憨祖日遠。才力更遜。侈言重興。難於往日。本年冬復經四眾請求。結壇說戒。道德才位。俱屬忝竊。第為道場。及晚近法門計。亦不容峻辭。于是于十月朔始。至十一月終。五十餘日之中。日與求戒弟子。切磋開導。盡雲所知。而領導諸師。啟發備至。願戒弟子輩。今而後時日凜若在壇。持之終形壽。如居浮囊。而渡瀛渤。則定慧因之日增。法門因之日盛。雲老矣。願若輩念如來慧命所寄之戒法。祖師形神所棲之道場。勉之毋或忘焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十四年乙亥　無量壽佛誕日南華司律沙門虛雲序於信具樓
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕南華寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛教入中國垂二千餘年。其為教之經典法規。禮儀戒律。久已深入人心。與中國原有儒道兩教融合貫通。因為國民信仰。思想之支柱。是故歷代佛法之盛衰興替。與國政之治亂得失。饒有關係。此凡稍治國史者能言之。晚近佛法衰微。吾粵特甚。僧規不整。尼行不修。木腐蟲生。叢林制毀。於是民間對於佛法之信仰。失其重心。世道人心。遂多缺憾。政府於宗教一律保護。人民信仰之自由。尤不願輕加抑制。顧為風化治安。杜漸防微起見。僧尼細行。有為成法清規所不許者。自不得不以干涉為保護。藉正歧趨。其有真實修行。精嚴戒律者。則有護持而無抑制。此為吾粵四眾所共明者也。惟是宗教之事。何等莊嚴。立於主持地位者。教中弱點。倘不急起自謀改善。以一定規制。約束信眾。則宗門多事。信仰奚存。此其關係於僧尼善信者為輕。而關係整個社會者為重。故就吾粵今日論。欲求復興佛法。將捨提倡戒律。末由挽救。良以戒律不講。則善信無從整齊。僧伽無從糾正。叢林之制。固難復起。佛法亦正未易重光也。今虛雲和尚以僧界大德。來主南華。第一事即注重傳戒。可謂老眼無花。知所務矣。濟棠治軍理政於南服。敬恭桑梓。想望昇平。對茲稀有盛事。敢不竭其誠懇。為吾粵三千萬喁喁望治之父老昆弟諸姑姊妹。禱祝和平。祈求康樂。爰為敘其緣起如左。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    廣東綏靖主任陳濟棠撰
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕南華同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    曹溪至智藥而始著。南華至盧祖而法傳。由是道被大千。宗流五派。法輪常轉。法席常溫。洙泗禪林。相沿一脈。雖令韜法師以後。寂寂罕聞。歷五代迄宋垂數百年。始見重辯禪師一轟毒鼓。遞明憨山禪師繼起。重振南宗。一時海內弁冕。皆以導揚佛法為己任。厥後智丙寶緣朝宗大休。法法相承。心心密付。距憨師七十餘載。又有雪樵為之闡揚。二百年來。雖不乏人相繼。然傳授持之舉。未有如今日虛老和尚之盛者也。虛老和尚為嚴淨毘尼。宏範三界之大德。悲晚近佛法之衰微。愍吾粵僧伽之蒙謗。掬湧泉法水。甘露遙頒。振曹洞宗風。梵蓮重茁。徇廣州佛教居士林之請。傳四眾大戒。俾三學圓成於剎那。三昧之中。示劫海菩提之業。誠以一切有心者。皆應攝佛戒。眾生受佛戒。即入諸佛位。故佛子聞虛老卓錫南華。已種求戒因矣。大道之門。尚無拙工。況天人師乎。戒如寶鏡。照法無遺。持此寶鏡。誰願失墜。憨師當日寄示禪堂弟子。亦殷殷以佛言。尊重波羅提木叉。蓋能守戒。雖千里外如在左右。若不奉戒。對面猶千里。虛老法號原與憨師吻合。蓋大權菩薩。乘願再來。求戒諸子。想已共體前旨矣。漢魂曩以綏靖是邦。瞻依梵宇。感傳燈之席黯。承法駕以垂光。大覺門開。永留廣蔭。華嚴會啟。同證前因。漢魂方以典軍北鄙之身。又拜綏靖東區之命。未遑參學。總覺緣慳。惟一瓣心香。五塵俱淨。是則漢魂得序斯錄與有光也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    廣東省東區綏靖委員李漢魂序
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a25">
    </a>
    <span style="color:#333399">
     雲門山大覺禪寺同戒錄序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    正遍知之垂化。真霖雨於蒼生。慈悲等應。甘苦咸沾。法門宏開。三根普利。真如妙體。本無言說。覺海波騰。非航莫渡。勞我覺皇。興慈運悲。無說中顯說。無修中說修。權開方便。巧運悲懷。應病施方。無藥優劣。對症者良。法門無量。透機者當。先唱梵網。持此戒者。如暗遇明。如貧得寶。如病得瘥。如囚出獄。如遠行得歸。離世速成佛。惟此法為最。佛言汝是當成佛。我是已成佛。常作如是信。戒品已具足。楞嚴謂三決定義。成無漏學。四種明誨。讚揚毘尼。一切世人。若不持戒出三界者。無有是處。四分律謂此經久住世。佛法得熾盛。若不持此戒。世間皆暗冥。直至金河顧命。以波羅提木叉為師。故知一代時教。總以戒為入道之本。成佛作祖之基礎也。勿輕小罪以為無殃。剎那造罪。殃墮無間。一失人身。萬劫不復。一息不來。便是來生。既為佛子。須知戒之妙義。造律儀之淵深。三聚五篇之半滿。性遮互環之重輕。法體行相之幽玄。若不明晰。受之何益。法者。佛為羅冕鼓鴩謅Q支淨戒。二十四門儀則。十二年中。為無事比丘制二百五十學處。及比丘尼三百四十八戒。並一切隨律威儀三千。八萬無量細行是也。體者。即臨壇時。十師座前。正受戒時。運想一切塵境。亦是得戒之因。念念不忘。時刻守護。以戒為能依。心為所依。心法和合。名為戒體也。行者。即依所受之戒體。二六時中。或讀或誦。或禮懺安禪。不越毘尼而行。名為戒行也。相者。佛制二百五十具戒。一百八十四種羯磨。一一戒相中。輕重開遮。成壞兩緣。此即法相也。一切善業等事。如法當行不行。此名止犯。如法當行即行。此名作持。若一切惡業等事。不當行而行。此名作犯。若不當行即不行。此名止持。若罔知止犯作持。則開遮全晦。故律制比丘。五夏以前。專精戒律。五夏以後。方可聽教參禪。如能依教奉行。守持無染。可名真淨道器。稍有違犯。則失僧儀。故云護戒如護浮囊。不可破裂。否則喪身失命。被煩惱羅剎所吞矣。而今去聖時遙。人心澆漓。甘墮沈淪。藐視律儀。妄言解脫。著如來衣。甘作獅蟲。毀詈指責。能不痛心哉。欲求菩薩淨戒。作將來眼。宜須慎重遵行。各處傳戒者眾。未審以何為懷。徒盜其虛名。不慮其後患。求戒者多。守戒者少。若賊香疤作飯票用。哀哉哀哉。結果二俱失益。盜名者自誤誤人。賊法者不但不明法體行相之義。究不知出家為何。以此盲盲相牽。把茲無上妙法。變成砒鴆惡毒。世譏寄生草。蛀米蟲。良深慨歎。冀諸來學。仰體佛祖弘規。勿忘諸師訓誨。造成法門棟樑。庶使人天有歸矣。本山是偃祖首創。闡拈花旨。妙衍嘉猷。糊餅暢明。向上一字。顯露真機。道震寰區。龍天擁護。王臣欽崇。化超群表。世稱雲門宗。自元以後。信根薄弱。淳風寖息。嘉音停響。整理乏人。遂成荒塢。真身雖存。知者渺矣。雲因重修南華。追慕靈樹遺蹤。探悉乳源有肉身。躬親訪覲。得瞻真容及南漢御碑。始悉為雲門啟源道場。禮畢旋南華。即向當道宣佈。請其保護。蒙李公任潮。李公伯豪等發起重興。令雲主其寺。義不容辭。雖勉負責。即於癸未歲。臘月十日就事。鞠躬盡瘁。八易寒暑。略獲端緒。金容完成。擬設祈禱世界和平法會。恭奉聖像升座。以酬檀那莊修善願功德。不料好事難成。無故罹難。使事擱置。直至炎暑。請求戒者。懇請以路遠跋涉為念。請施方便。傳受戒法。情不得已。憫彼哀誠。遵佛儀範。循序授之。戒雖頓受。各須克志薰修。從今已往。仰體國恩。崇隆佛法。俾正法流通。均沾福慧。上報四恩。下濟三有。庶不負如來悲願救世之至意云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歲次辛卯六月　幻遊比丘虛雲序於雲門丈室
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a26">
    </a>
    <span style="color:#333399">
     高鶴年恆松居士遊山記敘
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    昔世尊禮塔。善財南詢。垂範河沙。後昆以軌。法至華夏。四山五嶽。雞足天台。勝境名藍。在處恆有。凡所參謁。或為宏法。或為結緣。或求懺悔。或祈疑難。利己益他。各乘其願。總皆不出引人入勝。古聖先賢。四方雲水。趙州行腳。三登九到。事昭日月。豈在枚舉。不過聊敘前賢。以啟後進。凡奉佛者。孰不銘心哉。因有鶴年高居士者。為道心殷。不辭勞瘁。跋涉山川。足跡天涯。遍尋聖跡。或禮名山而修懺悔。或訪知識而決疑問。或住蘭若而行佛事。或隨大眾而結良緣。任處優遊。真正解脫。實為難得。茲因滬上從佛諸賢。欽居士風。令敘歷覽各處名勝。集為遊記。啟發往事。問序於予。予自光緒二十二年。識居士於金山。次於秦之終南。及滇之雞足。今偶遇於滬。間數十年。瞻其道貌。始終不異。卓卓可風。誠為可仰。故爾聊弁數言。遺諸來者。用昭事實云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    偈　曰
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    遊山遊海遊江湖　遊盡江湖一物無　兩袖清風誰著價　滿懷明月自歌呼
   </p>
   <p class="MsoPlainText" style="text-indent:24.0pt;">
    獰龍望釣徐衝浪　彩鳳瞻羅欲下梧　石頭路滑蒼天也　吸盡西江笑野狐
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    芒鞋走遍天涯　不落有家無家　處處澄潭古月　時時覺地仙花
   </p>
   <p class="MsoPlainText" style="text-indent:24.0pt;">
    琴彈無字之曲　步踏白牛之車　隨緣無遮淨界　在處出水蓮花
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a27">
    </a>
    <span style="color:#333399">
     星洲居士林特刊序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    己亥六月。轉道弟子廣義以書來。言星洲佛教居士林。將舉行廿五週年紀念。乞雲一言。雲老且病。境緣身心。均不堪任。第念居士林。為轉道法師暨李居士俊承刱建。轉道曩與予有同參因緣。李居士夙有組護法團之弘願。而星洲居士林。經二十五年之發揚光大。以有今日。雲又烏得無一言哉。夫佛本無言。言即乖道。而何以三藏十二部靈文。光涵宇宙。即千七則公案。亦信古傳今。不過欲因其顯道耳。今之學者。只欲多知多見。轉為法縛。昔臨濟祖師於三頓棒後。始說出佛法無多子。何以無多子。只明白見此心性而已。無多子一言。歷盡甘苦之言也。雲今亦以無多子貢獻諸君。試看諸經中。如心經。『觀自在。』金剛經。『應無所住而生其心。』楞嚴經。『歇即菩提。』圓覺經。『諸幻皆滅。非幻不滅。』彌陀經。『執持名號。一心不亂。』擇一二句。或於公案中取一則。精研覃思。於用力之久。一旦豁然貫通。道在是矣。四大海水。皆同此味。一滴淨蜜。中邊皆甜。願與諸君子共之。今星洲居士林刱建歷二十五年矣。回溯此二十五年間。轉道法師與俊承居士。幾歷辛勞。乃能轉法輪於異域。流芳譽於南州。立卓然不拔之基。樹千秋不朽之業。二十五年光陰。豈易易哉。東坡句云。居士居士。莫忘小橋流水。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a28">
    </a>
    <span style="color:#333399">
     亳園集序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丙戌夏以粵省當局。為求減國民浩劫。舉辦祈福消災薦靈法事。邀雲到穗。籌酌一切。是時雲因幻質欠寧。適湯雪筠居士。亳園集稿成。囑雲寓目并為之敘。自慚文字緣薄。加之老眼昏花。勉強披閱。歎為希有。何也。如來不揚化。世間皆暗暝。佛日既普照。幽暗悉光明。故佛以大事降世。為度眾生。演妙法音。欲令蒼生。咸出苦輪。同登智地。如霈霖彌布。草木蒙潤。無如世變日亟。法道垂秋。於大覺正道。怨謗迷信。匡扶挽救。有賴諸賢。居士深鑒於此。發菩薩心。成此著述。標曰亳園集。志期普利。其功德不可思議也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a29">
    </a>
    <span style="color:#333399">
     劫外餘音序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嗟乎。世衰道微。唯物是尚。三毒橫流。五欲狂熾。佛言末劫。此其時歟。欲拯救之。端賴宗教。宗教者。所以導引人心。趨於至善。足以移風易俗。補政治之不週。其宜提倡也明矣。世界無論何教。總是導人為善。為治心之法。如佛則濟度眾生。使眾生脫苦。儒則重倫常。使人各盡份。本無異致。所不同者。儒則著重世間法。佛則世間法外。更有出世間法。深淺不同耳。今滇南鄭永熙居士。集佛儒兩教之精義。融冶一爐。編成名曰劫外餘音。簡而顯。精而微。真救世之寶筏。可謂阿伽陀藥矣。樂為之序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國三十六年丁亥春　幻遊比丘虛雲識於韶乳雲門丈室
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a30">
    </a>
    <span style="color:#333399">
     卓庵詩集序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    余朝峨山歸來。翠峰過夏。有卓庵不知何許人。遍歷諸山。遇之數數。一日出其詩集乞序。余曰。西來直指。教乘尚掃。何有於詩。況敘乎。卓曰。非敢傳世。僅以傳家。余曰。若認得家。則不須傳。卓曰。事是這個。其如辛苦何。余曰。如是也可敘焉。禪曷為而有詩也。自行人單刀直入。一念相應。吐詞拈韻。往往為士大夫所誚。世以文字難僧。僧亦遂以文字應世。或馳騁世典。殫心雜學。將無上妙法。視為具文。正法眼藏。淪乎聲色。甚而尋章摘句。四六精詳。處處驢唇馬舌。噫。法門一至此耶。一變而語錄。再變而辭賦。三變而為詩文。佛法何可言哉。雖然。亦不可概論也。當觀其人。為何如耳。其人見諦真。則言言至理。語語明宗。假山水以寓其懷。借時物以舒其臆。如遠公之招陶劉。佛印之契蘇黃。大慧之於子韶。詩亦何妨於禪哉。但不以見長。若以此見長。詩精則亦詩僧而已。而況以之為名利之階。攀緣之具。其言雖工。其行不可問。行不可問。心更不可知矣。言至此。卓庵點首點胸而已。余曰。子名卓庵。處倫類之中。而有以自立乎。出風塵之表。有以自致乎。非庵無以見卓。非卓無以名庵。行住坐臥無非庵。無一非卓。如是則能詩也可。即不為詩也可。則余之所以敘者。非敘其詩。敘其庵。敘其能卓也。更進一解曰。不墮悄然機。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a31">
    </a>
    <span style="color:#333399">
     弘一大師全集序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劉居士綿松。輯弘一大師全集成。屢書問序。余以老病衰朽。視聽失用。服役雲門。遭逢世亂年荒。工未及半。心力盡瘁。筆硯荒蕪。欲辭卻而居士請益堅。乃為之序曰。昔本師釋迦如來。將欲示寂。語群弟子。我滅度後。汝等比丘。當以波羅提木叉為師。如我住世無異此也。波羅提木叉者。華翻名戒。戒為德本。能生定慧。成就萬行。比丘無戒。勢如醉象。狂奔亂蹴。不僅傷身。亦且害物。是故戒住則僧寶住。僧寶住則佛法永住。世尊又言。獅為百獸王。威力無比。為敢犯者。惟毛中蝨。方漸羸耗。終乃滅亡。吾法在世間。其威力有如獅王。毀戒比丘。無異獅身之蝨。毀吾法者。乃此輩也。金口所宣。警惕備至。千載以下如聞謦欬。晚近世衰道微。忘本逐末。明于責人。昧于律己。如法修持。千難得一。佛法凌夷。有自來矣。弘一大師。未出家前。固世所稱為翩翩俗世佳公子者也。及既受具。諸緣頓息。靈頂赤足。動止循律。以身作則。追導師之芳蹤。振墜緒于末造。影衾無愧。明德在躬。令聞四溢。海宇從風。於是世之知大師者。無不知有戒法。敬大師者。無不知敬佛法。荷擔如來家務。師非其人歟。今距師之歿。將十年。無問識與不識。問師名靡不歎息向慕。其為世重如是。豈偶然哉。讀斯編者。倘能求師於藝林之外。庶乎近之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國三十七年戊子佛誕日　幻遊比丘虛雲序於雲門山大覺寺丈室
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a32">
    </a>
    <span style="color:#333399">
     弘一大師事略序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    道本無為。法惟見性。知諸佛菩薩。歷代祖師之應跡。皆隨機指引。俾各明本心。除此更無餘蘊。古今諸善知識之言行。或權或實。無非欲學者就路歸家。當下了悟。脫去枷鎖。本無實法與人。末法以來。世風日下。水鳥法音。遂成隱晦。木叉不振。師範日稀。能無悲乎。是以諸佛菩薩。垂大慈悲。乘大誓願力。而不休息。弘一律師。乘願再來者也。觀機合宜。志弘南山宗旨。以救時弊。躬行實踐。行持是尚。終身無懈。聞見生欽。今師弟子僧睿等。將師事略刊而行之。自利利他。以報師恩。屬予為記。予曰予非能文者也。何能記。因仰大師律行。述其行願以勸世。若能體大師之心。如律行持。則大師在世。無法可施。如或不然。雖建恆沙寶塔。以紀念之。於事何補。縱使律師再來。恐亦對面不相識也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國三十七年戊子　幻遊比丘虛雲序於雲門山大覺寺丈室
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a33">
    </a>
    <span style="color:#333399">
     弘一大師傳
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師諱演音。字弘一。別號晚晴。又稱二一老人。原籍浙江平湖李氏。寄籍河北天津。父筱樓公。以進士官吏部。母王太夫人。光緒庚辰。父年六十八得師。誕時雀啣樹枝降其室。乃師應世之吉兆。天資穎異。甫就傅。過目成誦。纔弱冠。凡詩文篆刻。悉皆通達。戊戌政變。奉母南下。僑滬濱。庚子肄業南洋公學。乙巳東渡日本。於上野學校習美術。旁究音樂。中國學生入上野美專者。自師始也。試輒冠軍。聲名楊溢。人皆稱之。在滬創辦文化社。強學會。海上書畫公會。與名士袁希濂。許幻園穆恕濟等。互相和唱於滬濱。文名大著。旋主教圖書音樂於浙江師範學校。辛亥革命後。應陳英士聘。主太平洋報筆政。加入南社。及同盟會。其愛國之心。無時或已也。師初好研宋元理學及道書。曾詣虎跑大慈寺。斷食三星期。身心愉樂。始傾志佛乘。戊午。師年卅九歲。丁艱。奔虎跑禮了悟和尚出家同年具戒於靈隱寺。從茲塵緣頓斷。歸悟本來。破衲芒鞋。隨處自在。然觀苦起悲。不違所乘願。度諸有情。不辭勞瘁。丁丑駐廈萬石巖時。戰雲彌漫。人皆勸其內避。師以護法念固。不避艱險。題其室曰。殉教堂。於此見師入無畏之境矣。先是辛未春。師以護教心切。維法情殷。歎茲時丁末季。魔強法弱。木腐蟲生。欲圖挽救。非嚴整佛戒。別無良策。於白湖法界寺。佛前發誓願。弘南山律宗。夏應朱子橋將軍之請。在慈溪五磊山。辦南山律學院。無何因魔事輟。後即隨處講律。循機說法。但有益於世者。靡不倡導。每懷中國律宗。慨自南山宣祖重興。至宋靈芝照祖繼起。以後七百餘年。雖代有提倡。其中尚有未盡南山精微。蓋因南山三大部。早失於扶桑。迨至清末。由海鹽徐居士。始將三大部。從東瀛請歸。刊于天津刻經處。多有遺漏。不少錯謬。師不辭殫精竭力校正之。取正續藏等。廣尋披究。潛心研討。遍考中外律叢之幽微。分科標點。綱舉目張。表列註釋。使條分縷析。微者著。隱者顯。續佛慧命於垂盡。編著有四分律比丘戒相表記本。羯磨隨講別錄。彌陀義疏擷錄。律鈔宗要隨講別錄。南山宣祖略譜。晚晴集等書。又嘗訂正科文。點閱行事鈔等書。嘉惠後學以無窮。厥功不可思量也。壬午駐錫溫陵養老院。中秋後漸感微疾。但力拒醫藥。惟專念佛。尋且絕食。遺囑後事。付其高足妙蓮法師。遂于九月初四晚八時。念佛聲中安詳西逝。荼毗後。獲舍利無數。靈骨分塔於承天開元二寺供養。距生紀元前三十二年庚辰九月二十三日。俗名息霜。字叔同。春秋六十有三。戒臘二十有四。師之積修勝德。智慧高遠。允為近代南山律宗師範。其弟子僧睿等。以師生前著述欲刊行於世。用益自他。而報師恩。以書請傳于余。雲因僻處西南。未親師座。故對師之道德。密行幽深之事。誠難盡識。加之暮年多病。筆硯久疏。何敢妄作。但久仰師高行。恨未能見。忽聞噩耗。不禁悲慟。痛為法門不幸也。故不敢辭。至於文字顛倒。筆墨參差。咎莫能辭。但望閱茲傳者。以師之律身道德自重。因慕其矩範。筆其大概。難免摸象之誚。遺笑大方爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a34">
    </a>
    <span style="color:#333399">
     立誓參禪不看經律廣記博聞
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    凡看一切經書。雖云廣記博聞。反塞自己悟門。不如一門深入。盡空所有。自有相應處。決不賺人。只要堅心。此事曠劫難逢。我與諸人。多生錯過。今不努力。便待何時。挨捨身命。畢竟樂討箇分曉。若不如此。永墮地獄。倘或見諦。上宏下化。以報佛恩。若不如此。亦永墮地獄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a35">
    </a>
    <span style="color:#333399">
     因博奕有感寄勸念佛
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    慨自五欲染濡。人心顛倒。有耳目誤用其聰明。有心思妄生其念慮。當為者不為。不當為者胡為。比比然也。即以博奕論。帝堯作圍皏H教丹朱。所以使之奕通也。武王作象皏H示子孫。所以使不忘武備也。其意善。其慮深。迨傳之後世則不然。以之比禮。則不能檢束身心。以之比樂。則不能怡悅意志。以之比詩。則不能涵養性情。奕之為事。其無關於風教也明矣。而庸愚之輩。沈酣於中。賢智之流。亦為所惑。竭目力焉。竭心思焉。喜怒見於色。餓體膚焉。空乏身焉。勝負蘊於衷。廢時妨業。莫此為甚。古帝王以之化愚。今反以之誘智。古聖人以之示警。今反以之自荒。所以陶侃投之荊江。而不失為賢士。此舉世不宜為之。而偏多好樂。可為深長太息者也。乃若身列緇流。名稱釋子。上思奉事諸佛。下思濟度眾生。靜則默會彌陀。動則正言直行。以及行住坐臥。常常收攝其身心。證道歌云。行也禪。坐也禪。語默動靜體安然。不為八風轉。不被五欲牽。何等解脫。何等自在。矧夫樗蒲圍痋C骰擲陸博。皆亂道心。妨廢正業。為佛深戒。而乃貪之好之。如世間膏梁子弟。曠蕩庸夫。可恥甚矣。沈沈以思。吾人共生五濁。苦多樂少。壽短業長。縱使今朝成佛去。樂邦教主已嫌遲。安得不火急修持。宴然自安乎。然人類之不能無老幼男女貴賤賢愚者。理也。亦勢也。老者光陰有限。時不待人。若不修省。轉眼就是來生。故偈云。此身不向今生度。更向何時度此身。是老者所當念佛也。少者歲月深長。前程遠大。若不修省。則少年夭折者。不知凡幾。故偈云。莫待老來方念佛。古墳多是少年人。所以少者當念佛也。無論男身女身。內具貪瞋癡。外緣殺盜婬。若不修省。未免沈墜。況不信因果罪福。不達三藏經文。若不修省。三途難免。所以大道不分男女相。菩薩曾現女人身。是男是女。不可不念佛也。經云。為人豪貴。從禮事三寶中來。若不修省。則貪得一家飽煖。而反招來千家怨嗟耳。經又云。為人貧賤。從不信因果中來。若不修省。必受貧窮下賤之報。更恐喪失人身之苦。惟智者能覺照早修。愚者不信覆藏。故不論男女智愚之人。只要急早精誠念佛。自然滅罪消愆。須知生死事大。無常迅速。又何有博奕云夫哉。惟願由一家之人信佛。更能勸一鄉之人念佛。一國之人多信佛。更可勸盡大地之人念佛。深望同志之倫。切切回心念佛。不作無益害有益也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a36">
    </a>
    <span style="color:#333399">
     示禪人請益三不是隨拈數語
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不是心。不是佛。不是物。愚智悟人同一宿。愚者不知佛是心。向外徒勞空碌碌。空碌碌。不見佛兮只見物。終日茫茫無了期。墮在貪瞋無明窟。智者知心即是佛。看見影響少回護。功夫作輟石壓草。春來依舊山水綠。山水綠。楚歌不似江東曲。捉風捕影賊為子。六六原來三十六。悟人悟佛即是心。是心無非是見佛。抖擻枯腸只這是。不安名號與灣曲。銷有歸無惟一真。從空起色萬象紛。放去也。言即心是佛。收來也。非心亦非佛。若是鐵蛇把要津。不是心。不是佛。不是物。老漢忒糊塗。諸人隨意畫葫蘆。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a37">
    </a>
    <span style="color:#333399">
     戒靈通侍者酒并偈
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    甲戌歲秋。雲初入山禮祖殿。見祖坐龕內。一金色鬚髮狀如歐人之像者。名曰靈通。雖壇經未見紀載。而諸籍中稱侍者。為波斯太子慕道而來。性好酒。於祖在日許其偷飲云云。又於龕之右。設一酒亭。金碧檀欒。備極工緻。中具香爐花瓶酒缸杯箸。余怪以問香火僧。僧曰。侍者好酒。不獻則不利。余謂爾輩欲飲。以侍者為雉耳。僧曰。和尚若不信。請驗之。乃命其注酒缸內。守視之不數時。而酒化水矣。三日如是。怪矣。溯勸靈通侍者戒酒。以達觀可公為第一次。憨山清公。為第二次。撤其酒器。為文祭告。越今已三百餘年矣。侍者當時已戒酒。豈已後又再飲耶。悟後仍迷。無是理也。余重思之。恍然有悟。侍者於侍祖日。飽嘗法味。必不嗜酒。即使偶爾偷飲。經達觀憨山之勸。亦必斷除。何以至今。仍有烈酒化水之異。其必野狐精怪之輩嗜飲。以侍者為憑籍。此一念之邪也。以邪招邪。於是一班閒神野鬼。感應其邪念而來。侍者不飲。而野狐精怪及閒神野鬼皆大醉。酒乃化水。理不當有。事則無疑。於是余毅然撤其酒亭。毀其杯酌。奉侍者於伽藍殿。重塑其像。使兩手空空。不復提壼。因為之偈曰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    侍者有德號靈通　誓輔祖庭眾所尊　人多訛傳師好酒　師奉千佛無此風
   </p>
   <p class="MsoPlainText" style="text-indent:24.0pt;">
    想是佞惡竊尊譽　嫁罪自飾將無同　今為拈出雪此恥　長伸兩手振吾宗
   </p>
   <p class="MsoPlainText" style="text-indent:24.0pt;">
    再告靈通侍者文
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    丁丑秋。寺內僧俗多病。眾議紛紜。以格侍者酒供為詞。因再為文以告之曰。維歲丁丑。維月庚戌。是月之朔。壬申之日。南華禪寺住持虛雲。率領監院合山大眾等。虔備清齋酥酡妙供。沐手焚香。上稟祖師。奉告尊侍曰。雲以不德。入侍祖庭。舉墜興廢。三年於茲矣。各事進行。均稱順利。正當恢宏殿宇。百工斯勤。惟自本年入夏以來。僧眾匠工多病。百般醫治。效果殊微。豈以雲改建殿宇。重新祖庭。而未稟命乎。雲朝乾夕惕。鞠躬盡瘁。此心當為祖師所諒也。謂為禁格侍者飲酒乎。則佛制戒律甚嚴。以酒器過人者。五百世無手。雲不敢以害侍者。及禍僧眾也。因之曾為偈以戒侍者。今僧眾工匠。又因病而涉及禁侍者飲酒問題。雲不得不上稟祖師寂光加被。再告侍者絕酒耽禪。並以解一般僧人之惑。我中國自儀狄作酒。禹飲而甘曰。後世必有以亡其國者。其旨深哉。延及周初。世人皆中於酒。其時流風所被。必有極擾亂社會秩序者。於是周公作酒誥曰。酗於酒者。繫歸周殺無赦。可謂嚴厲之極。降至唐宋元明諸代。無不時有酒禁。而禁終不能絕。此何故也。必有所至矣。夫酒之性有二。一日麻醉。二曰興奮。世俗人以之合歡。以之解愁。誠以世俗之人。處五濁惡世。八苦交煎。借酒澆愁。其中固似別有天地。何也。中酒有三。大醉則狂。狂斯亂。中醉則昏。昏斯沈。微醉則酣。酣斯暢。昏狂皆足戕己害人。不必論。即以酣暢而言。亦不過麻醉神經。奮興血脈。使其微適。將平時煩惱焦悶。抑鬱恐怖暫忘卻耳。及其醒時。則借酒澆愁愁更愁也。世俗人不知禪悅。乃以醉鄉為世外桃源。故千里禁之而不絕。若乎靈通侍者。親侍祖師。必得甚深禪悅。即今日僧眾禪堂坐香。試問到初地定時。百骸調適。身心俱忘。萬象如如。孤明歷歷。此時境界。以視哺糟啜糲而為酣暢。不亦天淵也哉。初地尚如此。甚深禪定可知也。明夫此則不戒而自戒矣。自今以後。不許滴酒入祖庭。如有疹厲。雲自當之。用是稟我祖師。啟我侍者大師。告我僧伽。從茲共勵。維護祖庭。侍者功德。福濟無窮。內外清淨。頓消滓塵。靈源迸溢。枯木逢春。山門寧靜。共轉法輪。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     <a name="a38">
     </a>
     自祭告以後疹厲漸消大眾安然少病少惱
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     為妙法禪人刺血書法華楞嚴經書後
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    光遍河沙。隨處無非般若。量等法界。拈來總是法華。柱杖轉法輪。非空非色。腳跟流藏典。何幻何真。拶破虛空。露那邊消息。闢開塵土。出大地經文。四十九年無字而演半字滿字。五十餘軸。一乘而談大乘小乘。漫猜大海揚沙。休認虛空定橛。本自現成。不假貝葉。森羅萬象。墨跡天然。只因不了即心即佛。故爾將經覓經。所以析骨剝皮。大開生面。刺血瀝膽。永作芳型。本寺化主妙法依雲。戒律精嚴。雅慕五宗。歸心三藏。血染長毫。點畫昭本來面目。神凝楷體。揮灑露無位真人。字字白牛放光。圓成八萬。行行紅蓮現瑞。燦爛三千。法華經。楞嚴經。霞漫紙背。心地品。行願品。光溢經文。以此傳家。消歷來之習氣。將茲勸世。回虛幻之妄心。榜樣津梁。舍此其誰。巖也禪關未煖。教海何親。異國歸來。一肩明月。睹血跡之靈文。偉哉迦葉起舞。觀實心之苦行。允矣須彌低昂。索文以紀始終。序跋以誌歲月。由是思夫一乘奧典。無上經王。名尚難聞。何況受持書寫。必須親歷寶所。施如意以濟生。得見衣珠。駕白牛以度世。所以微心顯見。證圓通以消魔業。運糞出宅。得記艄H成菩提。見聞隨喜。俱霑利益。法界眾生。同圓種智。其血跡與海墨無殊。苦心同二經並載矣。特書其後。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a39">
    </a>
    <span style="color:#333399">
     大乘妙法蓮華經後跋
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妙法蓮華經者。大乘無上一切眾生成佛之妙典也。這一卷經具在當人。當人只因不能闢塵得見。所以歷劫漂沈。輪迴不休。故我世尊慈悲。開示悟入。無非指點本具。其奈愚鈍不信不悟何。故重重譬喻。種種宣揚。寓無為於有為之中。假有言闡無言之化。深信者高超三界。悟入者永脫輪迴。以至一香一花。禮念舉手。創垂功德。無不解脫。大矣哉。不可思議之極致也。生某歸誠三寶。痛念雙親。未卜昇沈。欲報劬勞。請僧書此大法。祈先亡脫化。七祖超昇。并祈嗣祿繁昌。功名顯達。余曰。此誠追遠之大孝也。略舉大概跋之。此經大而無外。小而無內。度盡一切世間。天地以之清寧。家國以之康泰。人物以之安阜。亡靈以之超昇。只在當人信受奉行之如何耳。若止獲福度幽。則亦渺乎小矣。普願隨喜見聞。得睹是經者。悟本具之真經。識未生之面目。自利利他。情與無情。均沾法化。則佛恩已報。又安有過去之不脫化。現存之不迪吉也哉。書此以告見聞者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a40">
    </a>
    <span style="color:#333399">
     雲南開建華亭寺常住所置山場田地分處分院記
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大元至正時。元峰玄通禪師。於天目山中峰和尚處。發明心要。於此開建碧雞山華亭寺。至明天啟楚僧相成。感沐國公黎護法。疏賜圓覺寺。歷元明清碑記可考。賢哲間出。幾經隆替。清末劣僧輩出。被豪劣將田地山場侵佔已盡。民國八年。寺僧聖緣等。將寺概行賣與華僑設為遊場。雲自光緒三十二年。丙午奉疏請藏經。創建雞山十方護國祝聖寺。適政變。毀寺逐僧。雲即會商海內大德。奔走南北。設佛教會。立僧學。及辦理各慈善事業。力護僧產。挽回教權。遂退養雞足。至民國九年。聯帥唐繼堯。請於五華山講經修水陸懺。命重興本寺。名靖國雲棲禪寺。雲視舊基向申寅不佳。移向坤艮。因挖土得古殘碑。亦名雲棲。不知起於何朝。碑存海會塔內門之上。將寺基重挖去土一丈八尺深。培堆左手青龍。填平右手深坑。創修天王大殿。經樓。大悲閣。各殿堂。各僧寮。鑿放生池。堆供養山。七佛塔。海會塔。靈泉巖。雲霞洞。山下招堤寺。松隱寺。淨耳山。善覺寺。山邑村潮聖庵。西門勝因寺。各處莊田下院。各寺聖像。買回金山田地界址。東從寺下山腳至海水。左順海至冷水塘底。母豬龍箐。右順海刺桐溝。順蘇家村。松隱寺前山腳為界。南至三華山頂。左大箐與太華山毗連。直下牛鼻村。大箐口。右從太華望海山順大山路。直下太華寺青龍山頂。至松隱寺右山神廟箐。與太平寺山毗連。抵蘇家村學堂後路為界。西從背光山頂直下白華山箐。法畢堯上山神廟山頂。左上西壩山頂。與碧雞關高嶢山毗連分水為界。右順嶺直下牛鼻村。大箐口分水為界。北至母豬龍箐與普賢寺山毗連。左順水下冷水塘底海水。右順箐上祭祀臺。從過龍崗隨碧雞關大路。西壩山嶺分水為界。前山腳至海自冷水塘至刺洞溝。共用去銀圓二萬四千九百八十餘元。建開山祖塔於三華山。淨耳開山祖塔在牛鼻村大箐口大賁山。雪窗和尚塔在祭祀臺。岸棲和尚塔在白華山。大義和尚塔在西壩山。福興庵塔在老太山。道桂和尚塔在燕子溝青龍山。相成和尚塔在刺桐溝。松隱開山塔在松隱石虎崗。廣永和尚塔在蘇家村學堂後。月輪和尚塔在松隱山前。全山週圍。共載有省公署告示碑四十八塊。連修寺塔聖像。買各處田產莊房下院。共費百萬餘金。復願叢林永懋。歷遂古而鎮常。佛法長興。經塵劫而不朽。是為記。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十六年歲次丁卯穀旦福建鼓山幻遊虛雲重建並題
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a41">
    </a>
    <span style="color:#333399">
     曹洞宗四十五世妙蓮老和尚塔銘
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    和尚諱地華。字妙蓮。別號雲池。生於道光四年甲申七月十二日子時。福建歸化馮氏。父書泰。出家福州長慶。離塵後請龍藏奉怡山。母楊氏。受菩薩戒。師年二十一甲辰。禮鼓山量老和尚出家。得戒於懷公。助量老建鼓山大殿。經營一切。威豐甲寅。量公老和尚退席。以師繼。時堂宇傾頹。佛糧缺乏。師募于臺灣及南洋群島。回建法堂大寮迴龍閣。及闔山各殿堂寮塔院巖洞茅棚下院。暨城內白石兩塔。煥然一新。又築下院河道礄路。置田供眾。復以缽嚫祀父于長慶。奉母老于千佛庵。助監院達本覺空古月等。興雪峰崇福林陽各寺。創建檳榔嶼極樂寺。漳州南山寺。光緒甲辰。請龍藏二。一安南山。一供極樂。丙午興寧德龜山。丁未功畢。七月十二日。趺坐謂侍者曰。寄語監院。護持常住。時至吾行矣。合掌向西念佛數聲。瞑目宴寂。逾時頂尚熱。入龕數日。面色如生。身發異香。荼毗後。分骨於鼓鶴二山塔院。　銘曰　維茲窣堵。欽懷祖德。妙法蓮華。名實不忒。憶昔南溟。逍遙鵬翼。入海文殊。湧現異域。莊嚴極樂。上荷帝敕。浥注相需。為道蕃植。既護祖庭。又維眾食。美輪美奐。六和藏息。非師之功。誰有其力。勒文貞玟。同瞻屴崱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    孫古巖虛雲敬題
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a42">
    </a>
    <span style="color:#333399">
     南洋檳榔嶼極樂寺祭妙蓮老和尚塔
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拈香云第一瓣香。匪從天降。不假地生。第二瓣香。六處收不得。遍界不曾藏。第三瓣香。非空非色。不斷不常。爇向爐中。耑申供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    白靈堂上。圓寂師祖。泉湧發秀。極樂啟祥。性懸慧日。道悟真常。裔孫巖自滇池還山。千山泥水。幾處炎涼。清風滿袖。皓月盈荒。羅太虛以作供。即法界以為餐。伏願　出那伽定。來格來嘗。佑我後人。枝葉流芳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    偈　曰
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    自從航海入山來　爍破虛空沒點埃　萬里風濤憑定力　多生福慧總兼賅
   </p>
   <p class="MsoPlainText" style="text-indent:24.0pt;">
    燈傳古佛家聲遠　法演三乘祖域開　窣堵波前呈一偈　光輝迴照燦三臺
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a43">
    </a>
    <span style="color:#333399">
     祭戒塵法師文　維
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛曆二千九百七十有五年。歲次戊子六月初二日。幻遊比丘虛雲。謹以香華素饈之儀。致祭於　戒塵老法師之靈而告之曰。嗚呼哀哉。吾道其窮兮。聞法師之歿。奚不傷悲。吾道其未窮兮。何大師棄我之速。而與世長辭。嗚呼哀哉。法門沒落。僧德頹廢。不懼因果。不畏清儀。放僻邪侈。靡所不為。披時代之錦衣。蓋掩護之有辭。惟我大師。有德有守。不為世移。嶙嶙其骨。巖巖其儀。行住坐臥。惟戒是師。僧德在戒。戒住道麗。正法久住。道在於斯。舍茲不求。非吾所知。嗚呼哀哉。憶昔遜清末葉。我避居於終南兮。師萬里而來窺。訖掩關於滇池兮。復朝夕之將護。護龍藏於京師兮。胼手胝足而不辭。興教育以育才兮。師靡役而不與我俱。念卅餘載之勝侶兮。幾形影而未離。獨砥柱於南天兮。續慧命之如絲。忽凶耗之驟降兮。不覺老淚之潸溼。痛哲人之已逝兮。吾道窮矣。吾將安之。嗚呼哀哉。尚饗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a44">
    </a>
    <span style="color:#333399">
     祭太虛大師文　維
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    中華民國三十六年。歲次丁亥仲春之月日。幻遊比丘虛雲。謹以香花清供。遙祭太虛大師之靈曰。月黯吳江。波生法海。頓歸兜率。誰挽狂瀾。嗟夫大師。懷智而來。忍悲而去。來也何遲。去也何疾。大願未成。我懷何極。中外緇素。莫不哀傷。況屬法門同根同氣者耶。予每讚歎菩薩現應化身。莊嚴佛土。以般若之慈舟。渡眾生於苦海。燃炬燭於昏衢。宣義諦於上國。古人云。每見善知識如優曇花開。甚言其希有也。大師荷如來家業。為末法津梁。住世期長。天人有賴。又何期去之速耶。予耄年入曹溪。勉為六祖奴郎。舂米負石。手胼足胝。日月如邁。衰病漸侵。其精神遠不及三十一年在重慶相見時也。今大師捨筏先登彼岸。其樂可知。而況大師弟子。濟濟多才。灌溉靈根。使其抽條發幹。敷花秀實。復散為金剛種子。遍滿三千世界。即所以慰大師之靈。即所以報佛祖之恩也。夫復何悲。尚饗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a45">
    </a>
    <span style="color:#333399">
     祭載居士傳賢文　維
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    年月日。幻遊比丘虛雲。謹以香花之儀。致祭於故戴公季陶之靈曰。嗚呼。公生於艱屯。秉董筆而興邦兮。拯我元元。方漢業之未半兮。遽奪主而賓喧。慨國事之不可為兮。乃效汨羅之自沈。順流千里終未膏乎江魚之腹兮。自謂託佑命於觀世音。由是朝夕禮誦。而發無上勝心。披法鎧。振法鼓。為法界之干城兮。亦為眾生之南鍼。昔吾如來。付護法大業於國王大臣。公其不忍三武之禍重見於今。方期天假之年兮。永為北辰。忽動悲心。行真法供養。繼藥王而焚身。嗚呼哀哉。我將永懷於斯人。尚饗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a46">
    </a>
    <span style="color:#333399">
     輓鄭茂崗有序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    辛未冬。妙知居士率瀛眷。奉其太翁茂岡老居士。南歸中山。次於鏡海。以彌陀誕辰西歸。寂於蓮華峰下。雲歎曰。茂公蓮華國中人也。即其生平行誼。所植善因。已超人天果德。況其家子孫眷屬。多歸依三寶。勤修淨業。經云。西方佛號一歷耳根。永為道種。茂公宿根深厚。今者機熟。故超出人天。令見聞之者。當亦知所勉歟。為具輓章。申敬遙禮。　詞曰
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    百年大事都如夢　一瞥春秋九十年　此日翻身歸覺位　往生直指示前緣
   </p>
   <p class="MsoPlainText" style="text-indent:24.0pt;">
    信知淨業成家業　離卻人天入佛天　子職若真全孝德　為親當植火中蓮
   </p>
   <p class="MsoPlainText" style="text-indent:24.0pt;">
    曩者鼓山方丈室　君家老少曾促膝　知君南返鄭公鄉　未遑慰問維摩疾
   </p>
   <p class="MsoPlainText" style="text-indent:24.0pt;">
    忽驚天末老人星　放光卻在彌陀日　吁嗟塵世本無常　百年一覺亦非實
   </p>
   <p class="MsoPlainText" style="text-indent:24.0pt;">
    唯有西歸安樂土　得瞻瑞相為第一　人子事親道在斯　記取法華一聲佛
   </p>
   <p class="MsoPlainText" style="text-indent:24.0pt;">
    若入無生不二門　方知非物非無物　我今遙禮蓮華峰　心香一瓣波羅蜜
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕興修雲棲禪寺七眾海會塔碑記
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    塔之名義。漢梵不同。或云塔婆。此云方墳。或支提。翻為滅惡生善。或云窣堵波。此云廟。或云斗藪波。此云護讚。唐音或稱浮圖。安塔有其三意。一表人勝。二令地信。三為報恩。凡比丘有德望者。亦得起塔。阿含經云。有四種人應起塔。一如來。二辟支佛。三聲聞。四輪王。又十二因緣經云。有八人得起塔。一如來。二菩薩。三緣覺。四阿羅漢。五阿那含。六斯陀含。七須陀洹。八輪王。輪以下安一露盤。見之不得禮。以非聖塔故。初果二露盤。乃至如來安八露盤。又僧伽律云。初起僧伽藍時。先規度好地。將作塔處。不得在南。不得在西。應在東。應在北。不侵佛地僧地。西南作僧房佛塔。應高顯處作。不得塔內外染灑衣唾地。佛說如是安塔。必有一定之制。法道東來。天下叢林作之。滇垣華亭寺之門外平岡。正當本山脈唇口。遍安祖塔。殿閣門向反偏斜。靠山不正。形家之說。雖不足信。然亦不合佛制。考其修塔年月。皆清嘉慶。意古代必不如是。又往往三祖共一塔。又有疊土成俗家墳式者。虛雲禪師來住此寺。以改殿閣門向為先務。諸祖之塔必另擇吉壤。茲卜得寺東後山。別抽一枝。下結佳城。興修七眾普同塔院。院之下層周圍竁窀。如寮房。每窀可安二罐。中為過去諸祖靈骨。左為比丘沙彌優婆塞。右為比丘尼式叉末那沙彌尼優婆夷。計七行各五層。可窆一千二百五十人。院中立大塔。上聳至樓頂。上層塑彌陀接引像。中安全部華嚴。下肖地藏菩薩像。周圍安七眾牌位。如下窀頂後開三大壙。備將來塔滿眾骨之所。純用石砌成。額書海會塔三字。取蓮池海會之義。院兩廊各三楹。以應自修淨業者。亦便守塔。師意在使先亡後逝者。無不攝歸安養。塔院告成。諸祖覺靈與現未念佛七眾。皆當來淨土聖賢。塔滿千二百五十人。皆得生西。由此千二百五十人。展轉相勸。乃至百千萬億人。復展轉相勸。乃至無量無邊。善男子善女人。皆知信願念佛。皆得往生安養。法師如是。當得不可稱不可量。無有邊不可思議功德。石門兩傍砌以碑。師囑余記其顛末。師曰。非但欲記其年月也。有一可為世勸者。不可不附記。方遷諸祖靈骨。有依法荼毗者。有依俗棺葬者。有道明貫公和尚。其棺完好。上有蟻聚沙土。疊成塔式。中並無蟻蟲。眾羨之。試啟棺。見公全體皆白金色。祥光可愛。衣履全化。面如生時。考公塔銘。為其徒巖西所作。記公行業語焉不詳。但記其生於乾隆壬寅三月。並不記僧臘幾何。世壽幾何。考道光三年。重修寺碑。有覺貫立字。則公於道光中尚在本寺。公與前輩妙相師名本空者。皆持大悲心咒。而護靈感者。公幼時傷足出家。後朝夕禮大悲寶懺。廿餘年不輟。一夕夢入池洗浴。覺而通身流汗。足疾全癒。後又開建興源寺。中興潮聖庵。又不載地名。今亦無考。但就廿年受持大悲心咒一語。已足知公平生修持早入大悲菩薩大誓海中。臨圓寂時。蒙佛菩薩接引。往生品位必高。至今已近百年。忽示現色身光相。令人喜歡感歎。更足證三業無瑕。六根清淨。四大幻化之身。竟成金剛不壞之體。從上諸祖。所不易見。當時見者聞者。皆獲四悉檀益。後續滇高僧傳。公其居首。公名覺貫。道明其字也。其聚沙作塔之蟻。果何處去。亦如五百獼猴戲笑作塔。旋繞作禮。福報忉利乎。亦如千千遊魚。沾流水長者之法施。而得度生天乎。事雖無徵。而理有必然者。經云菩薩觀於螻蟻。皆是過去父母。未來諸佛。於此益信。蜎飛蠕動。佛性寧有差別。其餘諸祖各有塔銘。茲不贅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國十三年甲子四月聖誕日　張璞謹撰并書
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     〔附錄〕遊昆明雲棲寺記略
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
">
    鄭子健
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華亭寺距昆明城西三十里。左枕美人太華之峰。右帶碧雞玉案之岫。前俯昆池。航舶往來。如遊大圓鏡中。東望虹山。一峰獨秀。蜿蜒入城。五華瑞雲。排空若蓋。萬木蕭森。雙塔掩映。其秀麗殆難言狀。靈宮梵宇之所托也固宜。元延祐庚申。元峰玄通和尚棲止是山。募捐建寺。遂成巨剎。繼主者皆明清高僧。精修苦行。咸同以降。佛法漸衰。此山名華亭。殆自鄯闡匡國侯高氏建樓臺華頂。雲鶴翔空。取華表鶴歸之意。故名華亭。並以名寺。民國九年。虛雲禪師應唐公繼堯之請。由雞足山祝聖寺飛錫來茲。易名靖國雲棲禪寺。乃竭數年精力。以興雲棲。金碧嵯峨。遂為全省佛寺之冠。今寺內大殿共五楹。高百尺。廣數十丈。佛像莊嚴。所塑五百羅漢。栩栩如生。此外有天王殿。觀音殿。藏經樓。雨華臺。放生池。海會塔。祖堂。方丈。鐘樓。鼓樓。其宏闊可知。寺中修竹成林。綠陰蔽日。夏日不暑。冬令不寒。茶花萬株。紅映雲表。玉蘭之大。杏花之茂。為省會之冠。寺中題詠。多屬孫鐵州。錢南園所書者。寺門懸明代楊升庵（慎）一聯云。「一水抱城西。煙靄有無。柱杖僧歸蒼巘外。」「群峰朝閣下。雨晴濃淡。倚欄人在畫圖中。」可見茲山之勝矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a47">
    </a>
    <span style="color:#333399">
     記高鶴年居士
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛法西來最上一乘者。直指明心見性。令人當下成佛。真為生死事大。決志割愛離親。實行尋師訪友。超出妙莊嚴路。余於清光緒間。發心仰慕金山。參學習禪。不知生從何來。死從何去。嗣朝五臺。終南嘉午後谷。住小茅蓬。一齊放下。雜毒掃盡。攝念歸心。頗得自在受用。時有高鶴年居士。訪道而來。一見相契。大有因緣。叩問參禪功夫。余云窮參力究。終能發悟。古人終日行腳。未嘗動著一步。終日喫飯。未嘗喫著一粒。君可能否。居士隨向翠微茅蓬。親近法忍上人而去。余覺有未了因緣。往峨嵋。朝雞足。禮迦葉尊者。見有十方僧眾。來山朝拜。無食宿處。因此發意。就缽盂庵破壞舊址整理。開單接眾。蒙我佛加被。龍天護持。建造大殿經樓。各堂等百餘間。春來傳戒。夏時習學。秋間坐禪。冬天打七。民二往北京。請大藏經。道出滬江。居士與月霞法師。辦講經會。宏法利生。聽者甚眾。法會殊勝。創佛經流通處。佛學叢報等事。利益群眾。余奉藏經回山後。於民九。居士來滇相聚。到我雞山。九重岩下。獅子林間。七里松陰。熊猿巢窩。住一殘破茅蓬經夏。深受瘴毒。由余派人請來滇池。時省主及諸公。送余主持華亭寺。由余改名雲棲。開辦道場。法侶希少。居士發菩薩心。即赴江浙。邀約戒成修靜諸法師等。源源而來。相助宏揚法化。居士後返故里。捨家歸公。與滬上簡玉階諸慈善家。合創婦女安老救濟院。淨土道場。規模宏大。遠道來學者頗眾。兼辦各種慈善。及上海義賑會。救濟水旱災。放賑等事。民十四年。寺中人眾缺糧。航海來滬。時居士救災未回。疊函邀請來申。介紹與王一亭狄楚青等諸公相見。高談無佛之世。直指當人之心。皆大歡喜。承諸老捐助。不下二千元。其時福州鼓山。首座二人。與省主代表。前來邀余復興湧泉寺。居士再四相勸。諸公與我送行余亦勸居士集稿。速印名山遊訪記。引人入勝。余說在家居士。為道數十載。遊訪名山。參尋知識。稀有之事。若我等出家人。發上品心。行腳參訪。千里不帶柴和米。萬里不費半文錢。隨在院堂能趕齋。到處寺廟好挂單。化小緣可補零用。還有一缽千家飯。在家居士。真正行腳磨練身心。參訪知識。則大不容易。有錢不能帶。無錢不能行。寺廟難借宿。無缽亦無飯。衝風冒雨。露宿風餐。受寒暑。忍飢渴。歷盡諸苦。言難盡也。明代徐霞客。遊山玩景數十載。富有之士。現時高鶴年。遊山訪道三十餘年。無錢之人。余與居士。同舟共濟。此段因緣。不得不記。余不會文。但記事實一二而已。庚申初夏昆明雲棲蘭若虛雲客於滬江觀音靜室略記。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
