<html>
 <head>
  <meta content="text/html; charset=utf-8" http-equiv="Content-Type"/>
  <title>
   欲海回狂
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      欲海回狂
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     清朝•懷西居士周安士著述
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a00">
      欲海回狂原序
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      欲海回狂卷一—法戒錄
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      欲海回狂卷二—受持篇
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      欲海回狂卷三—決疑論
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      內典字義譯註附
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a00">
    </a>
    <span style="color:#333399">
     《欲海回狂》原序
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    辛酉季夏，余與周君納涼於荷亭之畔。握手論心，盱衡今古，因及福善禍淫之理，周君喟然長籲而作曰：「色欲之惑人，甚矣哉！賢智猶或不免，況其他乎？」余低回良久，竊思勸人於一時，不如勸人於千古。爰以編輯是書為請。周君曰：「余刊《萬善先資集》，垂二年矣，竣工尚有待也，敢及其他。」余曰：「苟有利於天下，吾無惜乎錙銖。」周君喜，遂發心編輯。既而日復一日，倏至今秋七月庚午，余復舉前言，周君即於是日焚香盥手，握筆構思，每發一論，必欲洞見原本，豁人心目，而又廣搜三教典籍，以備參考。寢不安席，食不甘味。書成之日，蓂莢三更，乃募工於鐵筆者，繡之梨棗，用廣流傳。惟願見者聞者，作清夜之鐘，饑鄉之穀，日置案頭，以供賞玩，則慧性既開，福緣自固。至於此集之探源發奧，光怪陸離，當世自有巨眼，余又何容贊一詞哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    康熙廿一年壬戌十一月既望，姑蘇顧萼青林氏題
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     懿德堪欽（《揚州甘泉縣誌》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    元秦昭，揚州人。弱冠遊京師，已登舟矣，其友鄧某持酒送行，正飲間，忽抬一絕色女子至。鄧令拜昭，曰：「此女係仆與某部某大人所買之妾，乘君之便，祈為帶去。」昭再三不肯，鄧作色曰：「君何如此其固執也。即不能自持，此女即歸於君，不過二千五百緡錢耳。」昭不得已，許之。時天已熱，蚊蟲甚多，女苦無帳，昭令同寢己帳中，由內河經數十日至京，以女交店主娘，自持書訪其人。因問君來曾帶家眷否，昭曰：「只我一人。」其人勃然，慍現於面，然以鄧某之書，勉令接女至家。至夜，方知女未破身，其人慚感不已。次日即馳書報鄧，盛稱昭德。隨往拜昭，謂曰：「閣下真盛德君子也，千古少有。昨日吾甚疑之，蓋以小人之腹，測君子之心耳，慚感無既。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕秦昭之心，若非了無人欲，渾全天理，與此絕色女子，日同食，夜同寢，經數十日之久，能無情欲乎哉！秦昭固為盛德君子，此女亦屬貞潔淑媛。懿德貞心，令人景仰。因附於此，用廣流通。民國十一年壬戌，釋印光識。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     凡例（十二則）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○是集分三卷。首卷搜羅往事，所以興起其戒淫之心。次卷縷析條分，所以開陳其戒淫之道。末卷設為問答，所以堅固其戒淫之根。由淺入深，不容倒置。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○集中所援因果及古人議論，出於何書者逐一註明，務期可考。設互見他本，則錯舉之，以例其餘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○古來貞淫二案，每多膾炙人口，苟非事跡顯明，概行刪去。其有現在因果，從未刊行者，間多錄之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○昔人紀事，往往連篇書寫，不分門類，故閱者易於生厭。茲獨因事標名，因名立勸，處處豁人心目。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○首卷事跡，采於百家之書，其間雅俗繁簡，各各不同，今則僭加改削，如出一手。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○戒淫等書，前人多所發明，然大都徵引舊事，用垂勸戒而已。欲其將下手工夫，一一屈指於中，卷之萬象包羅，則從來未有也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○勸世之文，有初閱之如長江大河，甚是可喜。及細按之，直一二語可了者。茲集痛革其病，故受持一篇，皆言簡而意賅，名雖戒淫，而經世之道悉備其中，覽者幸勿如走馬觀花，沒其用心之苦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○淫欲之源，皆生於愛。愛心不斷，如草留根，向春復發，故中卷「不淨等觀」，皆從未有淫欲之前，斷其或有淫欲之念，身體力行，方見其妙。若以躁心閱之，謂其無關於本旨，則伯牙為之撫弦而泣已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○前二卷中，戒淫之道幾備矣，要其所以然之故，不能無疑。故末卷作百番問答，以成一集之大觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○世人切身之患，莫大於生死，不問儒釋，皆當究心。今人視為佛學，諱言久矣。是集既志在利人，何敢畏首畏尾。故中下二卷內，凡生死之故，幽明之說，姑就管窺，述其一二。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○本集三卷，細分之有數十冊，皆算定字數，自為起訖，不惟便於增補，且處處可作斗方，粘之座右。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    ○著書問世，原係極難之事，俗則不合於文人，雅則難通於儔類，愚者顯之，猶疑其晦；智者精之，已病其粗。雖起聖賢於今日，猶不能盡慊斯人之意，況吾儕後學耶？此集所論戒淫，有為保家而發者，有為保身而發者，有為獲福消災而發者，有為修身養性而發者，有為超生死出三界而發者。譬之藥草肆中，萬物皆備，惟在自識其病者取之耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    玉峰懷西居士識
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     援引大藏目次
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華嚴經
    <span>
    </span>
    法華經        般若經      
    寶積經
   </p>
   <p class="MsoPlainText" style="text-indent:24.0pt;">
    楞嚴經
    <span>
    </span>
    圓覺經        涅槃經      
    佛本行經
   </p>
   <p class="MsoPlainText" style="text-indent:24.0pt;">
    密嚴經
    <span>
    </span>
    阿含經        法句喻經    
    過去因果經
   </p>
   <p class="MsoPlainText" style="text-indent:24.0pt;">
    梵網經
    <span>
    </span>
    雜譬喻經      禪秘要經    普耀經
   </p>
   <p class="MsoPlainText" style="text-indent:24.0pt;">
    出耀經
    <span>
    </span>
    威德陀羅尼經  維摩經      三戒經
   </p>
   <p class="MsoPlainText" style="text-indent:24.0pt;">
    八師經
    <span>
    </span>
    處胎經        摩耶經      
    修行道地經
   </p>
   <p class="MsoPlainText" style="text-indent:24.0pt;">
    僧護經
    <span>
    </span>
    優填王經      提謂經      
    月上女經
   </p>
   <p class="MsoPlainText" style="text-indent:24.0pt;">
    摩鄧女經
    <span>
    </span>
    業報差別經    蓮華面經    尼乾子經
   </p>
   <p class="MsoPlainText" style="text-indent:24.0pt;">
    造像經
    <span>
    </span>
    七佛滅罪經    禪要呵欲經
   </p>
   <p class="MsoPlainText" style="text-indent:24.0pt;">
    大阿彌陀經
    <span>
    </span>
    優婆塞戒經    
    四十二章經
   </p>
   <p class="MsoPlainText" style="text-indent:24.0pt;">
    日明菩薩經
    <span>
    </span>
    賢愚因緣經    
    起世因本經
   </p>
   <p class="MsoPlainText" style="text-indent:24.0pt;">
    樓炭正法經
    <span>
    </span>
    十二因緣經    
    正法念處經
   </p>
   <p class="MsoPlainText" style="text-indent:24.0pt;">
    觀佛三昧經
    <span>
    </span>
    佛般泥洹經    
    戒德香經
   </p>
   <p class="MsoPlainText" style="text-indent:24.0pt;">
    瑜伽論
    <span>
    </span>
    智度論        俱舍論      
    釋迦譜
   </p>
   <p class="MsoPlainText" style="text-indent:24.0pt;">
    觀經疏鈔
    <span>
    </span>
    顯密圓通      準提淨業    法苑珠林
   </p>
   <p class="MsoPlainText" style="text-indent:24.0pt;">
    淨土文
    <span>
    </span>
    正訛集        法喜志      
    竹窗三筆
   </p>
   <p class="MsoPlainText" style="text-indent:24.0pt;">
    現果隨錄
    <span>
    </span>
    稽古略
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     援引儒書目次（道書附）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    易經
    <span>
    </span>
    書經        四書        
    禮記      左傳
   </p>
   <p class="MsoPlainText" style="text-indent:24.0pt;">
    列子
    <span>
    </span>
    莊子        周書異記    
    史記正義
   </p>
   <p class="MsoPlainText" style="text-indent:24.0pt;">
    前漢書
    <span>
    </span>
    後漢書      淮南子      
    晉書      宋書
   </p>
   <p class="MsoPlainText" style="text-indent:24.0pt;">
    南齊書
    <span>
    </span>
    梁書        陳書        
    魏書      北齊書
   </p>
   <p class="MsoPlainText" style="text-indent:24.0pt;">
    周書
    <span>
    </span>
    隋書        南史        
    北史      唐書
   </p>
   <p class="MsoPlainText" style="text-indent:24.0pt;">
    宋史
    <span>
    </span>
    元史        文獻通考    
    北山錄    廣仁品
   </p>
   <p class="MsoPlainText" style="text-indent:24.0pt;">
    廣仁錄
    <span>
    </span>
    迪吉錄      懿行錄      
    知非集
   </p>
   <p class="MsoPlainText" style="text-indent:24.0pt;">
    唐氏譜
    <span>
    </span>
    節義傳      張子語錄    皇明通紀
   </p>
   <p class="MsoPlainText" style="text-indent:24.0pt;">
    鄭景仲集
    <span>
    </span>
    茅鹿門集    羅狀元傳    三教平心論
   </p>
   <p class="MsoPlainText" style="text-indent:24.0pt;">
    欲海晨鐘
    <span>
    </span>
    戒淫彙說    科名勸戒錄  冒憲副紀事
   </p>
   <p class="MsoPlainText" style="text-indent:24.0pt;">
    不可不可錄
    <span>
    </span>
    續筆乘      
    文昌化書    文昌寶訓
   </p>
   <p class="MsoPlainText" style="text-indent:24.0pt;">
    感應篇集解
    <span>
    </span>
    感應篇說定  
    感應篇廣疏
   </p>
   <p class="MsoPlainText" style="text-indent:24.0pt;">
    感應篇圖說
    <span>
    </span>
    感應篇瀹註
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     欲海回狂集卷一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     法戒錄
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     總勸（共二則，一法一戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓋聞：業海茫茫，難斷無如色欲；塵寰擾擾，易犯唯有邪淫。拔山蓋世之英雄，坐此亡身喪國；繡口錦心之才士，因茲敗節墮名。今昔同揆，賢愚共轍。況乃囂風日熾，古道淪亡，輕狂小子，固耽紅粉之場；慧業文人，亦效青衫之濕（＊白居易《琵琶行》詩中有「坐中泣下誰最多，江州司馬青衫濕」，表示白居易對琵琶女的同情。後借指對青樓女子的愛慕）。言窒欲而欲念愈滋，聽戒淫而淫機倍旺。遇嬌姿於道左，目注千翻；逢麗色於閨簾，腸回百折。總是心為形役，識被情牽。殘容俗嫗，偶然簪草、簪花，隨作西施之想；陋質村鬟，設或帶香、帶麝，頓忘東婦之形（＊東婦，即「東施效顰」中的東施，凡指醜女）。豈知天地難容，神人震怒。或毀他節行，而妻女酬償；或汙彼聲名，而子孫受報。絕嗣之墳墓，無非刻薄狂生；妓女之祖宗，儘是貪花浪子。當富則玉樓削籍，應貴則金榜除名。笞杖徒流大辟，生遭五等之誅；地獄、餓鬼、畜生，沒受三途之罪。從前恩愛，到此成空；昔日雄心，而今何在？普勸青年烈士、黃卷（＊指書籍）名流，發覺悟之心，破色魔之障。芙蓉白麵，須知帶肉骷髏；美貌紅妝，不過蒙衣漏廁。縱對如玉如花之貌，皆存若姊若母之心。未犯淫邪者，宜防失足；曾行惡事者，務勸回頭。更祈展轉流通，迭相化導，必使在在齊歸覺路，人人共出迷津。若視勸戒為迂談，請觀冒公之後報；倘以風流為佳話，再鑒金氏之前車。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     冒嵩少（出《冒憲副紀事》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如皋冒嵩少，諱起宗，己未下第歸，註《太上感應篇》。於「見他色美」下，尤致意焉。時助寫者，其西賓羅憲嶽（＊西賓：舊時對私塾教師或僚友們的敬稱）。後羅歸南昌，崇禎戊辰正月，夢一道妝老翁，左右二少年侍，老翁手持一冊，呼左立者誦，羅竊聽之，即「見他色美」註語也。誦畢，老翁曰：「該中。」復呼右立者詠詩，即詠曰：「貪將折桂廣寒宮（＊月宮），那信三千色是空。看破世間迷眼相，榜花一到滿城紅。」羅醒，決冒公必中，即以是兆寄其子。及榜發，果登第，後官至憲副（＊地方省級政府副長官）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     金聖歎（姑蘇盛傳）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    江南金聖歎者，名喟，博學好奇，才思穎敏，自謂世人無出其右。多著淫書以發其英華，所評《西廂》、《水滸》等，極穢褻處，往往摭拾佛經，人服其才，遍傳天下。又著《法華百問》，以己見妄測深經，誤天下耳目。順治辛丑，忽因他事繫獄，竟論棄市（＊被依法處死）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕原本作荊某，諱之也。今則久遠矣，特為訂正。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸有官君子（共五則四法一戒　附吏役）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    均是人也，或勞心，或勞力，或安富尊榮，或食貧守困。豈天道之不齊哉？抑亦自有以致之也？《詩》曰：「永言配命，自求多福」。《易》曰：「積善之家，必有餘慶」。今世富貴之人，大抵宿生修福之士；子孫享榮華之報，皆是祖父有厚澤之遺；理所固然。但享福之時，又須修福，譬如耕田，年年收穫，即當年年下種。若自逞威權之赫，縱心花柳之場，豈非得人爵而棄天爵乎？所難者，順境常樂，樂則忘善，忘善則淫心生耳。此處若能驀地回光，便是福基深厚。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     韓魏公（《宋史》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋韓魏公琦，執政時，買妾張氏，有殊色。券成，忽泣下，公問之，曰：「妾本供職郎郭守義妻，前歲為部使者誣劾，故至此耳。」公惻然，使持錢歸，約以事白而來。張去，公白其冤。將調任，張來如約，公不令至前。遣人告曰：「吾位宰相，不可妾士人妻。向日之錢，可無償也。」還其券，反助行貲二十金，使復完聚。張感泣，遙拜而去。後公封魏郡王，諡忠獻，子孫昌熾無比。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕昔司馬溫公（＊司馬光）未有子，夫人為置一妾，乘間送入書房，公略不顧。妾欲試之，取一帙問曰：「此是何書？」公莊色拱手對曰：「此是《尚書》。」妾乃逡巡而退。總之，欲心一淡，便有把持。韓公本領，全在寡欲耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     曹文忠公（《廣仁品》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宣德中，曹鼐為泰和典史，因捕盜，獲一美女於驛亭。意欲就公，公曰：「處子其可犯乎？」取片箋，書「曹鼐不可」四字焚之。終宵心不動。天明，召其家領回。後殿試對策，忽飄一紙於前，有「曹鼐不可」四字，於是文思沛然，狀元及第。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕人有不為也，而後可以有為。「不可」之中，大有力量。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     王克敬（《不可不可錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    王克敬為兩浙鹽運使。時溫州解鹽犯，以一婦人至。王大怒曰：「豈有逮婦人，行千百里外，與吏卒雜處者？汙教甚矣！自今以後，凡係婦人，永不許逮。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕官長拘人，往往逮及婦女，此最損德事也。蓋婦人愧恥之心，百倍於男子。無論訶辱窘迫，致彼輕生。即使婉容詢究，而一經見官，彼且膽落魂飛，為終身之玷。嗟乎！自妻與他妻，不過貴賤稍殊耳。假令己之妻女，跪於堂下，官府赫赫臨之，萬目耽耽視之，此時何以為情乎？若王公者，可以高大其門矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     顧提控（《懿行錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    太倉吏顧某，凡迎送官府，主城外江賣餅家。後江以盜誣入獄，顧白其冤。江感之，以十七歲女進焉，使備灑掃。顧弗納，具禮送歸，如是者三。後江益窘，鬻女於商。又數年，顧考滿赴京，撥韓侍郎門下辦事。一日，侍郎出，顧偶坐門首，聞夫人至，旋跪庭中，不敢仰視。夫人曰：「請起。君非太倉顧提控乎？我即江氏女也。賴某商以女畜之，嫁為相公側室，尋繼正房。今日富貴，皆君賜也。第恨無由報惠，幸得相逢，當為相公言之。」侍郎歸，備陳始末，侍郎曰：「仁人也。」竟上其事。孝宗稱歎，命查何部缺官，得除刑部主事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕恩不受報，顧提控之仁；報必償恩，江夫人之義。薦賢為國，韓侍郎之忠；立賢無方，聖天子之斷。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     劉差某（其兄向王姓者說）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    順治壬辰，江甯役劉某，往江北拘人，拘至收禁，須十餘金可贖。囚云：「我有一女，汝囑我家賣之。」劉諾，過江與其妻商議。賣得二十金，盡付焉，劉竟自取。囚知之，一慟而卒。旬日劉病，自言囚在東嶽訴我，我舌將為鐵鉤鉤矣。須臾舌出數寸，七竅流血而死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕公門正好修德，若劉差者，會見其入三途矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸將士（共二則一法戒一戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    茫茫宇宙，皆天地之蒼生，君王之赤子也。不幸當兵戈擾攘之日，夫婦分散，母子流離。此時所恃稍開生路，不至速填溝壑者，惟有將帥耳。一遇無紀律之師，竭其膏，破其節，戕其命，則白雪加霜，紅爐添炭矣。吾今代千百年後之窮民，拜禱千百年後之將士，無屠城郭，無劫鄉村，無焚民房，無掠婦女。見人之父母竄匿逃亡，當作我之父母彷徨莫措想；見人之妻女顛連失所，當作我之妻女恩情難割想。古人云：「富貴豈一家物哉！」當權若不行方便，如入寶山空手回。為將士者，縱不為天地之蒼生計，君王之赤子計，獨不為後世之子孫計乎？早自覺悟，福報無疆。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     二曹將軍（《宋史》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋將曹彬，慈和謙讓，未曾妄殺。初破遂州，諸將皆欲屠城，公不可。有獲婦女者，悉閉一室，密令衛之。事平，咸訪其家還之。無親者，備禮嫁之。及伐金陵，先焚香約誓：城下之日，不戮一人！後彬子瑋、琮、璨，繼領旄鉞（＊鉞：古代將領領兵時由帝王賜給的一種象徵權威的兵器）；少子□，追封王爵。實生光獻太后，子孫榮盛無比。時同姓將軍翰，忿江州不下，屠其城，縱兵淫掠，死未三十年，子孫有乞丐於海上者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕不染固佳，何如禁軍不掠之為愈乎？蓋彬所密衛之婦女，皆係諸將所掠者，決非曹公自取之而自還之，且自嫁之也。曹公可謂萬世仁將之師矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     支某（《現果隨錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘉善諸生支某，康熙己酉春，語友人顧某曰：「吾神魂恍惚，似有怨譴相隨。」及病，顧偕僧西蓮問之。忽腹中作鬼語，曰：「吾於明初為副將，姓洪名洙。主將姚君，見吾妻江氏美，起貪婪心。會某處叛，以殘兵七百，命余征討，余力不能支，全軍覆沒。姚收吾妻，妻遂縊死。銜此深仇，累世圖報。奈姚君末路修行，次世為高僧，再世為大詞林（＊大文人），三世為戒行僧，四世為大富人。好施與，皆不能報。今第五世，當戌酉連捷，以某年舞弄刀筆，害鬻茶客四人，削去祿籍，故來相報。」西蓮聞其言有序，勸之，許其誦經、禮懺，以解怨仇。鬼唯諾。遂請西蓮作佛事，支病頓愈。後數日，復作鬼語，西蓮責之。鬼曰：「吾承佛力超生，斷無反復。今來索命者，乃鬻茶客四人，非吾也。恐師疑吾負信，故特相報。」言畢遂去。俄支某病發，不信宿而亡（＊信宿：兩三晚上）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕佛言：假使百千劫，所作業不亡；因緣會遇時，果報還自受。償二三百年前之債，猶其近焉者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸求功名者（共八則四法二戒二法戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    美色人之所欲也，科第亦人之所欲也。二者若能兼致，何異腰纏十萬，更跨揚州之鶴乎（＊飛升成仙）？無如世間最易惑人者，莫過於欲；而與功名為水火者，亦莫過於欲。古今來慧業才人，為愛水大河之所漂沒者，何可勝道？彼或作或輟，平日無志於科名，則亦已矣。向使雪夜寒窗，殘燈獨坐。劬勞之父母，瞻玉兔而神傷；重義之佳人，聽金雞而淚墮。一旦朱衣擯斥，黃榜除名，香閨之屬望徒虛，罔極之深恩未報，此際何以為情乎？男兒欲遂青雲志，須信人間紅粉空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     林茂先（《文昌化書》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    信州林茂先，閉戶讀書。得鄉薦後，有富鄰婦，厭夫不學，慕茂先才名，奔之。茂先曰：「男女有別，禮法不容。天地鬼神，羅列森布。奈何汙吾？」婦慚而退。茂先次舉登第，三子皆登第。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕《中庸》發端，便說戒慎恐懼，及推論小人，則曰「無所忌憚」。可見修身要圖，實唯敬畏。男女有別，禮法不容，敬也；天地鬼神，羅列森布，畏也。知其夙養深矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     羅文毅公（《羅狀元本傳》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    羅倫赴會試，舟次姑蘇。夜夢范文正公訪（＊范文正公：范仲淹），且曰：「來年狀元屬子」。羅遜謝，公曰：「某年某樓事，動太清矣（＊太清：道教所說的「三清」之一。即最高的天神之一「太清太上老君」或最高的仙境之一「太清聖境」）。」羅因憶昔年曾拒奔女於此樓，夢當不妄。及廷試，果然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕暗室之中，神目如電，故君子必慎其獨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     楊希仲（《科名勸戒錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    成都楊希仲，未第時，在外讀書，有豔婦就之，不納。其妻在鄉，是夕夢神曰：「汝夫勵操客齋，當令魁多士。」寤而莫解其故，及歲暮歸，乃知。明年，舉蜀中第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕《優填王經》云：「女人最為惡，難與為因緣。恩愛一縛著，牽人入罪門。」楊公可謂牽之不動矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     曹某（《不可不可錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    松江曹某，應試南都，寓中有婦奔之，曹趨出。行至中途，見燈火喝道（＊在道路上大聲吆喝），入古廟中，竊聽之，乃唱新科榜名。至第六，吏稟云：「此人有短行，已削去，應何人補？」神曰：「曹某不淫寓婦，貞節可嘉，當補之。」及揭曉，果第六。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕好色之人，有女相就，不啻惡耀臨門；積德之士，有女來奔，乃是福星光照。故曰：禍福無不自己求者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     劉堯舉（《廣仁錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    龍舒劉堯舉，僦（租賃）舟應試。調舟人女，舟子防之密。既入試，舟人以重扃棘闈（＊扃：門窗箱櫃上的插閂。棘闈：科舉時，為防止傳遞作弊，圍牆上插棘枝，不使人爬越），必無慮，入市良久。而試題皆堯舉私課，出院甚早，遂與之通。劉父母夢黃衣人持榜至，報劉首薦。適欲視榜，忽一人掣去，曰：「劉某近作欺心事，殿一舉矣。」覺言其夢而憂。俄拆卷，劉以雜犯見黜，主司皆歎惜其文。既歸，父母以夢詰之，匿不敢言。次舉乃獲薦，然竟以不第終。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕舟次倉猝之歡，竟以一省元博之，何如彼其愚也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鳳陽某生（其友面述）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鳳陽諸生某，家有小池植荷，年久未得花。康熙己酉，某生將往句曲錄遺（＊舊時科舉考試正式錄取之後的補錄），忽放一並蒂蓮，父母悅甚，謂是秋闈捷兆，詰朝將置酒賞焉。是夕，某生夫婦歡聚，有侍婢趨過，夫欲調之，婦弗禁，遂私焉。明晨視花，則已折矣。詢之，即此婢也，父母悵甚。折花之夜，某生夢謁帝君，己名已登天榜，帝君忽勾去。涕泣拜禱，三度麾下。及醒，自知不祥，怏怏登道。府學遺才，舊額三名，時往曲句者僅有三人，而某生獨黜。三次大收（＊大收：舊時科舉考試的最後選用），亦復如是，垂涕而歸。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕向使其婦毅然不容，夫必以為妒矣，豈知冥冥之中，保全科第耶！昔叔向之母，因數之諫，欲避妒名，而羊舌氏之族及於難（詳《左傳》），則妒亦安可概論哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     直隸兩士（《戒淫彙說》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明有一士，應試南京。寓對某指揮第，有女窺之，屬意於生。試畢，使婢授意，期於是夜相會，生懼累陰德，卻之。同寓一友，素輕挑，乃偽為生赴約。婢暗中莫辨，引之入。相與就寢，偶忘閉門，適父晨歸，突入見之，大怒，奮劍俱斬，首於有司（＊首：投案自首）。明日榜發，在寓者居首列。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕一登舉子錄，一登鬼子錄，榮辱苦樂，皆天淵矣。念別於幾微之界，而報分於旦夕之間，良可畏哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     南昌兄弟（《感應篇廣疏》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    南昌有兄弟二人，係雙生，容貌音聲，父母亦難猝辨，至各以衣色別之。及長，同時婚娶，同時入泮，以及榮枯得失，無不皆同。一日應試，同寓一舍，有鄰女挑其兄，兄拒之，並戒其弟。弟佯應，竟偽稱兄而往，且約中後來娶。及榜發，兄獲售（＊舊時稱應試取得成功為售），而弟名竟黜。女以貌同莫辨，猶謂中試者，即所私之人也，大喜，助其行貲。及來春，兄復登第，女聞之，私治行裝，意必來榮娶，望之杳然，遂怨恨死。其後，兄享高壽，子孫榮盛。弟早夭，無嗣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕命相吉凶，皆宿世之心所造。宿生若行善事，則在胎自具貴相，出胎自值良時；宿生若造惡業，則二者俱反；此命相所以不可不信也。然命相有定，心則無定，禍福之機，乃心所造，非命相所造，是命相不可盡信也。觀南昌兄弟，可以悟已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸塾師（共二則一法一戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    敗名喪節之事，尚不可行於市井，況儼然自命為先生，范生徒於禮義者哉？甯失之板，毋失之圓；甯使人指為朴訥書生，不使人目為風流才士；則庶幾矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     浙士某（《戒淫彙說》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明季浙有一士，為某指揮西賓，病寒，令徒入內取被，誤卷母鞋出，墮床下，師徒皆不知。指揮見之，疑妻與通。訊焉，不服。令婢詭以妻命邀師，己持刀伺候，俟門啟，兩殺之。師聞扣門，問何事，婢曰：「主母奉屈。」師怒，斥之去。復強其妻往。師曰：「某位忝西席，敢以冥冥墮行哉？請速回步。」主人怒稍解。明日師辭去，始釋然謝罪，備述其故。師隨登第，位至通顯。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕紅顏扣戶，白刃臨門。稍一依回，冤殺多人矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張德先（余髫年時親見其訃）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    崑山張德先，訓蒙於鄉村，與一鄰女通，夫覺之，遂棄館去。康熙壬寅，過其地，欲修舊好，乘夜叩其門，夫又覺之，竟擒毒毆，鄰里交助，立斃。共棄其屍，竟莫有知者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕佛言：「諸佛之法，國王大臣不能壞，而僧自壞之。壁如師子之蟲，還食師子。」余於儒門亦云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸少年（共四則二法一戒一法戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    少年誰不欲膺富厚，而淫者偏赤貧；少年誰不欲掇巍科，而淫者偏運蹇；少年誰不欲生貴子，而淫者偏無後；少年誰不欲享高壽，而淫者偏早夭。一日風流，終身困苦。有志者，其不可以仰事俯育之身，暫迷情於花柳也。後生可畏，尚慎旃哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     唐皋（《唐氏譜》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歙縣唐皋，少年讀書燈下，有女調之，屢將窗紙舔破。公補訖，因題於上云：「舔破紙窗容易補，損人陰德最難修」。一夕有僧過其門，見一狀元扁，左右懸二燈，即書「舔破」二句，異而詰問，始知神火。後果大魁天下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕窗前題語，門外懸燈。感應之機，捷於桴鼓。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     茅鹿門（《茅公文集後序》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歸安茅鹿門（＊指茅坤，明代著名散文家），弱冠遊學餘姚（＊弱冠：不足二十），師事錢應楊。錢氏有婢竊窺之，佯至書室呼貓，意欲相就。公正色曰：「吾遠出從師，若以非禮相犯，何以歸見父母？又何顏以對汝主？」婢愧而去。後登科，以文章名世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕念親，仁也；尊師，義也；守節，禮也；不惑，智也。一不淫，而四善備矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     陸仲錫（《廣仁品》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘉靖中，陸簣齋子仲錫，異才也。隨師邱某居京，窺一對門處子，師弗禁，且告曰：「都城隍最靈，盍禱之？」仲錫因往。是夜忽夢中狂哭，眾駭問，曰：「都城隍追我師徒耳。」詢其故，哭告云：「神查我兩人祿位，吾名下註甲戌狀元，師無所有。神將奏聞上帝，削我祿籍，師則抽腸，以彰顯戮也。」言訖，哭猶未止。而館僮叩戶，適報邱某斃於絞腸痧矣。後陸果以貧賤終身。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕擇師訓子，最宜詳慎。邱陸師徒，其鑒不遠。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     莆田二生（《欲海晨鐘》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    莆田有表兄弟二人，同學甚厚。甲貌醜而富，乙貌美而貧。甲求繼室於富家，必欲觀婿始允。甲懇乙代往，富家許之。將婚，又欲親迎，復懇乙往。方至，天忽大雨，而隔嶺難行，乃止婿宿。乙謙讓至再，又不敢明言取辱。而富家恐失吉期，即欲成禮，乙固辭，不聽。及寢，不敢解衣，次日雨益甚，仍留宿，復不敢近。第三日迎至甲家，甲怒，奔告於縣，縣令雷應龍鞫之（＊鞫：審訊）。乙泣訴真情，驗知非偽，乃謂甲曰：「汝妻既同彼宿，義不可歸汝，汝不患無妻。」又謂乙曰：「子不欺暗室，天以是女畀汝（＊畀：給予，賜給），聘金吾代償也。」乃以三十金與甲，而令乙為夫婦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕欲欺外家者，弄真成假；不欺朋友者，弄假成真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     勸不和其室者（共六則二法四戒
     <span>
     </span>
     附女人）
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    琴瑟不調（＊此處指夫婦關係相處得不和諧），非男子之過，即女人之失，大抵曲直參半者多，決無各盡其道，而交相怨尤者也。然而當今之天下，乃男子之天下，非女人之天下，則家之不齊，當歸咎男子。語云：「人生莫作婦人身，百般苦樂由他人。」彼其離親別愛，生死隨人，舉目言笑，唯有一夫耳。饑不獨食，寒不獨衣，有足不能出戶，有口無處聲冤，舍其身而身我，舍其父母而父母我。一遇客外之商、遊學之士，孤房獨宿，形影相憐，豈易受哉！我乃鍾情花柳，造業無窮，桑濮之地（＊指男女私會之處），一身獨受其歡，天譴之來，舉室盡遭其禍，鐵石為心，亦當墮淚矣。而或身當富貴，便廣置姬妾，薄視糟糠（＊指元配妻子），恐懼惟汝，安樂棄余，抑何不恕之甚也。普勸世人，甯甘淡泊，莫羨多情；縱遇紅顏，且思結髮。莫教他年轉女身，閣中含恨淚淋淋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     鄔憶川（《節義傳》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四明鄔憶川，諱孟震。年二十九，喪妻何氏，誓不更娶，終身不復齒男女事。婦有再醮者，挾貲以通。勃然曰：「若愧為婦，奈何汙吾？」暮夜有奔之者，厲聲叱去，亦竟不與人言。夜攜兩兒，蕭然並臥，儼若寡女。當事者時賜粟帛，扁其門曰「義夫」。子元會仕至新安太守。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕按昏義，男子親迎，再拜奠雁（＊古代婚禮，男子到女家迎親，用雁作為禮物，叫「奠雁」），蓋取一與之齊，終身不改之義，非獨婦道為然，夫道亦然也。顧男子以繼嗣為重，一經喪偶，內助無人，不成家道，故於服（＊指喪服）終後，不得已而開續娶之途。非因世間男子為政，私自從寬也。嗟乎，人或桑弧未設（＊指還沒有兒子），井臼難操（＊井臼：打水舂米，指家務勞動），是亦遇之窮耳。苟或不然，則夫婦之倫，原係人道之始，奈何使乾坤之正氣，獨聽巾幗者主張，而鬚眉男子皆屏息以藏耶。卓哉！鄔君，願拜下風矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     賈御史（《懿行錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明賈御史某，幼聘魏處士女，逾年而女瞽，處士將返幣焉，御史急娶之。魏孺人日請御史置妾（＊孺人：明清時七品官的母或妻的封號，所以稱賈御史的妻子為孺人），御史不可。時御史有兄為戶部，納寵京師，孺人請益力，御史復不可。生子衡，弱冠登第，官至刑部主事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕古今來娶瞽女者，唐有孫泰，宋有周世南、劉廷式、周恭叔、張漢英數人耳（詳唐宋史），此外不多見也。賈公行履，古人所難，而魏夫人能克配其賢，更足景仰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     史堂（《感應篇圖說》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    史堂微時已娶，及登第，自恨不得富家女為妻，漸至睽隔（＊睽：不合），不與同寢。其妻抑鬱成疾，臥病數年，堂不一顧。臨終隔壁呼曰：「我今死矣，爾忍不一視耶？」堂竟不顧。妻死，心不自安，乃從邪說，以土器蓋面，兼用枷索束其屍。是夕見夢於父曰：「女託非人，生遭楚毒，死受厭勝（＊厭勝：以巫術詛咒人），然彼亦以女故，壽祿俱削盡矣。」明年堂果死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕天順中，都指揮馬良，最為上愛。妻亡，上每慰問。適數日不出，上怪之，左右以新娶對。上怒曰：「這廝夫婦之道尚薄，豈能事我！」杖而疏之。若史堂夫婦，非宿生之怨對乎？覷破怨家，各自尋門走，不覺有味於蓮大師之言。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     裴章（《科名勸戒錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    河東裴章，父鎮荊州時，有神僧曇照，言章位望過於其父。弱冠，娶李氏，後從職太原，棄妻洛中，別有所挈。李氏自感薄命，布衣蔬食，日誦佛經。又十年，復遇曇照，照驚訝曰：「吾十年前，嘗語郎君必貴，今皆削盡，何也？」章不能諱。照曰：「夫人生魂訴上帝，恐有大難。」後旬日，為其下剖腹於浴釜中，五臟盡出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕李氏可謂覷破怨家，各自尋門走矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     陳公子（其友曾向家君說）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘉定陳公子某，為徐文學婿，寵媵婢月蘭，伉儷不和。適有算命婆至，知之，索徐重價，出一小木人付徐，身帶七針，囑其密縫夫枕內，過三夜，婢當失寵。徐如其言。夜半，夫忽狂叫，口吐血沫，徐驚悔，取出斷之。未幾，徐亦狂叫，自稱杭州萬卷書，旬日而死，家遂凋落。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕夫固無良，婦亦自取。主婢業報，均所難免。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     婆羅門婦（詳《雜譬喻經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛世有婆羅門，其妻無子，妾生一男，夫甚愛之。妻懷嫉妒，佯為憐惜，私取小針刺兒囟上，沒入於頂，舉家不知，兒遂哭死，妾悲悼幾絕。後微知之，問一僧曰：「欲求心中所願，當修何功德？」僧曰：「受八關齋（＊即八戒），所求如意。」妾遂受八戒。七日命終，轉生即為其女，容貌端正，一歲而死。妻哭之哀，過於妾之哭子。復生一女，倍勝於前，未幾又死，如是七返。最後一女，生十四歲，垂嫁而死，晝夜悲慟，不能飲食。停屍棺中，不忍蓋之，日視其屍，顏色益好，經二十餘日。有一羅漢，化作沙門，詣門求見，直言示之。妻始覺悟，旋復視屍，臭不可近。遂求沙門授戒。明日欲往寺中，忽有毒蛇當道。沙門知其為妾，代之懺悔，解其怨結，蛇後命過，便生人中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕薄行之夫，前既詳言之矣。妒悍之婦，其惡豈可恕哉！《正法念處經》云：「女人之性，心多嫉妒。以是因緣，女人死後，多墮餓鬼中」。故略舉《內典》一條，以為炯戒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸求嗣者（共五則皆法）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    子息一端，人知操之自我，而不知主之者天也；人知主之者天，而不知操之者我也。何謂主之者天？世有姬妾滿室，兒孫絕響；孑然一婦，子女盈前者；比比皆是。更有多方滋補而無效，而未沽藥餌者先得矣；百計嘗試而無功，而暫共衾裯者偏遇矣；此天也，非人也。何謂操之自我？蓋斬焉無後者，非今生所造之因，即前世所招之果。豈有明明上天，於我獨行其刻乎？然作惡既已招殃，則修善自應獲福。譬如虎項之鈴，自繫者還從自解。亦如寒潭之內，積水可以成冰，化冰還能為水，此人也，非天也。善求子者，往往於不求中得之，於方便中得之，於慈悲平等中得之。現見前人獲是報，何不依他樣子修。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     靳瑜（《懿行錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鎮江靳瑜，五十無子，訓蒙金壇。夫人出貲買鄰女為妾。翁歸，因置酒於房，以鄰女侍，且告之故。公面赤，夫人以為己在也，出而反扃其戶。公遂逾窗出，告夫人曰：「汝意固厚。但此女幼時，我嘗提抱之，矬@其嫁而得所。吾老又多病，不可以辱。」遂還之。次年夫人生子文僖公，十七歲發解（＊明清時稱鄉試考中舉人為「發解」），位至宰相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕因無子故置妾，既還妾反生子。使不還妾，未必生子也。今人無子，便思娶妾，豈知欲火愈熾，福德愈輕，是猶渴飲鹽湯，彌增其渴。惜乎世人不悟也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     馬封翁（《迪吉錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    馬封翁（＊封翁：舊時子孫貴顯，父、祖因而受封典的，叫「封君」，也叫「封翁」），中年無子。娶一妾甚豔，每櫛發，見公必避。叩之，乃曰：「父死於任，骸骨難歸，故鬻妾耳。妾未經卒哭，約發以素，是以相避。」公惻然，即日還其母，不索原錢，並助路費，母子拜泣而別。是夕夢神告曰：「天賜汝子，慶流涓涓（＊此指子孫不斷絕）。」明年果生一子，因名曰涓，即狀元公也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕岳州馮狀元，父無子買妾，得一宦女，還之，未幾妻娠，里中皆夢鼓樂送狀元。與此同。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     高封翁（《感應篇瀹註》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    揚州高某，初無子。販貨京口，寓中時聞安息香，一日壁中忽伸進一枝。公潛窺，見一少女獨坐。訪之主人，即其女也。問何以不字（＊舊時稱女子出嫁為「字」），曰：「擇婿難耳。」數日，公於鄰中訪一婿以告。主人微嫌其貧。公曰：「吾當借貲與之。」是日即為作伐（＊做媒），贈數十金。歸夢神曰：「汝本無子，今當賜汝，可名銓。」逾年，果生一子。後登第，仕至尚書。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕不起邪心，難矣；為之擇婿，更難。擇婿，難矣；捐貲助其營生，更難。仁人用心，固如此哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     錢長者（《懿行錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毗陵錢某，貲甲一郡，行善乏嗣。里有喻老，為勢家所逼，求貸於公，公不計券，如數給與。事平，喻挈妻女踵謝。夫人見女有姿色，欲翁娶之，喻氏甚喜。公曰：「乘人之危，不仁；本欲行善，復雜愛欲於其間，不智。」急還之。是夕婦夢神曰：「汝夫厚德，當賜汝貴子。」逾年果生子，名天錫，年十八，鄉會連捷。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕經云：「淫人婦女者，得絕嗣報。」可以返觀而悟矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     富翁某（《迪吉錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閩富人某，無子，多美妾，皆不育。時有官赴任，中道妻亡，行李告竭，女泣曰：「母將腐矣，不若鬻我以葬，餘為行貲，父任滿贖可也。」父曰：「我止有汝，安忍為此？」女曰：「舍此無策。」於是涕泣鬻之富人，得錢三百千，而富人不知也。見其幽閒貞靜，行止非常，約發雖以素，略不示憂戚之容。問之不告，叩介紹者，乃知其詳，遂送還其父。父慮錢散無償，翁曰：「不必償矣。」又助路費二百千。未幾，正妻生二子，皆少年登第。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕馬公所買之妾，是鬻身葬父；富翁所買之妾，是鬻身葬母。若不遇此善人，無以為孝女勸；若不生此貴子，無以為義士勸。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸求壽者（共三則一法一戒一法戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人之有精液也，如樹之有脂也，燈之有膏也。滋之則茂，竭之則枯。《解脫要門》云：「修行之人，若數十年欲心不動，則精髓凝結，漸成舍利。」《道書》曰：「欲念不生，則精氣發於三焦，榮華百脈。」《蘇子》曰：「傷生之事非一，而好色者必死。」無如世人，淫欲關頭，至老不悟。當淫火動時，便起欲念；欲念起時，精氣益耗。精氣既耗，淫火愈動，互相引發，死亡立至。更有服餌熱藥，助火導淫，煎灼五臟，其禍尤慘。至於虧損陰德，削奪壽算，更不必言矣。有志長年者，豈可蹈此覆轍哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     范縣尹（《迪吉錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    唐范某，精於歷數，自算來秋壽祿俱盡。時欲就職江西，訪之日者（＊舊時占候卜筮的人），日者曰：「君大限在來年七月矣，何以遠官為？」范曰：「某亦自知，但欲得微俸以嫁女耳。」及之任，買得一婢，詰之姓張，父嘗為某堰官，乃故友也。歎曰：「吾女不愁不嫁。」擇一賢婿，先以女妝嫁焉。秩滿歸京（＊秩滿：官吏任期屆滿），仍遇日者，見而駭之，問故，以直告，歎曰：「子今福壽未可量也。」後歷官數任而卒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕人若康健時常想死日，則何善不為？何惡不戒？惜乎，不念歸期耳。菩薩八念中，有一念死，其義深哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     王某（思仁目擊）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    崑山庠生子王某，弱冠時，與一鄰女有約，往來不絕。其父時用夏楚（＊古代學校的體罰用具，鞭子或棒類），卒不戒。一日傷於胸，得嘔血症，百藥不效。畢姻甫三載，遂身故。其婦哀毀數年，亦卒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕昔有宮人，多懷春疾。醫者曰：「須敕數十少年藥之（＊舊時皇帝允許稱「敕」）。」帝如其言，閱月，宮人皆肥澤，拜帝謝恩，諸少年俯伏於後，枯瘠無復人狀。帝問是何物，對曰：「此是藥渣。」王某既自身為藥渣矣，又欲服藥，將焉用之？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     王沈二人（《感應篇集解》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋開禧初，簡州進士王行庵，弱而寡欲。其表弟沈某色力強壯，肆情花柳。王屢規之，不聽。一日沈自外歸，目擊其妻與人苟合，正欲取器擊之，手臂忽不能舉，浩歎而卒，時年三十一。丁卯冬，王偶患疾，設醮（＊醮：舊時一種禱神的祭禮），道士拜疏，伏地良久，起云：「查公壽算，止得五旬，以兩次不淫人女，延壽三紀（＊十二年為一紀），後果至八十有六。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕野草閑花，固宜永斷，即夫婦之際，亦當相敬如賓。唐薛昌緒與妻會，必有禮容，先命女僕通語再四，然後秉燭造室，高談雅論，茶果而退。或欲就宿，必請曰：「昌緒以繼嗣事重，欲卜一嘉會。」此雖近迂，然欲矯枉必先過正。故錄之，以備韋弦（＊韋弦：有益的規勸）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸遇難者（共三則二法一戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    顛沛流離之際，完一婦女節，功必倍之；損一婦女節，過亦倍之。得失天淵，尤宜謹守，是在強為善而已矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     汪一清（《續筆乘》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘉靖末，漳庠汪一清，遇亂被獲。見賊執一婦至，乃同學友妻也，竟認為妹，許其贖出。賊乃同閉一室，相對月餘，不起邪念。後得贖歸，友泣拜謝之，汪隨登第。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕達旦之義，再見汪君。古往今來，幾人仿佛？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張文啟（《不可不可錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明末福建張文啟，與周某避寇山中。有少女先在，見二人，倉皇欲避。張曰：「去必遇寇，吾等皆誠實人，決不相犯。」中夜，周欲私之，張力阻得免。及旦，張惡周在，同之出山，知寇已退，速訪其家迎之。張後為黃姓者婿，奩具甚厚，觀之，即其女也，生二子，皆登第。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕周生業報，固自在後，惜乎未之知耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     池州舟子（池州人述）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    康熙癸卯，池州大水。有人駕舟救一少女，將汙之，女仍入水，遇樹得生。逾年女嫁他村，合巹之明日，女見其舅，即前逼己之人。大恨，泣告送嫁者，遂自縊死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕後女家與之構訟，其事始聞於人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸醫士（共二則皆法）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淫欲關頭，他人破之難，醫家破之易。何則？人想病時，欲心自淡，今則所見無非病人，其易一也；人惟不知衛生，所以斫喪，今則精於調攝，其易二也；男女之體，本是革囊，滿盛惡露，只因薄皮所覆，瞞盡天下英雄，今既識得病源，不啻洞見肺腑，其易三也。勉之哉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     聶從志（《文昌寶訓》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宋嘉祐間，黃靖國為儀州判官，被攝至冥，主者曰：「汝官儀州，曾知一美事乎？」取簿示之，乃醫者聶從志，於某年月日，在華亭楊宅行醫，拒奔婦李氏。上帝敕其延壽三紀，三世登科。其後一一皆驗。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕禁止邪淫，鬼神便稱美事，則反此者可知矣！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     陳醫師（《感應篇廣疏》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    餘干陳某，嘗醫活一貧士，士感之。一日暮宿其家，值士他往，妻欲出陪，陳止之。婦曰：「姑意也。」陳曰：「不可。」婦低回良久。陳連曰：「不可不可。」後幾不自持，遂取筆書曰：「不可二字甚難。」天明辭去。後陳之子應試，試官欲棄其文，忽聞連呼「不可」。細閱之，決意欲去。遂大聲曰：「不可二字甚難。」不得已，強錄之。及謁見，乃知其故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕其子幾不中式，皆從乃父幾不自持來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <font color="#333399">
     勸商農工賈（共六則皆戒
     <span>
     </span>
     附豪仆）
    </font>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    商農工賈，當自念曰：「吾等或靠經營，或靠手藝，披星戴月，冒暑沖寒，不過欲少積錙銖耳。人有妻女，我亦有妻女；人有姊妹，我亦有姊妹。他人若起惡念，我必切齒銜仇；我若稍有邪心，彼亦摩牙抱恨。現見某某為姦淫事，疾病死亡，官非破敗，甚至鬻女賣男，棄家蕩產，只為一念之差，以致如此。吾今早自覺悟，便當斷此邪心。見女之老者，當作母想；長者當作姊想，少者當作妹想，幼者當作女想。不談閨閫（＊指內室）之事，不看淫邪之書。兼之步步積陰功，時時行方便，則福壽自然日增，子孫自然榮茂。世間便宜，孰過於此。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     木商某（《戒淫彙說》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嘉靖末，宜興節婦陳氏，有姿色。一木商見之，百端誘餌，知不可犯，乃夜擲木其家，聞官以盜，又賄胥吏窘辱（＊胥吏：官府中辦理文書之類的小吏），以冀其從。婦日夜禱玄壇，一日夢神曰：「已命黑虎矣。」未幾，木客入山，有黑虎躍出，越數人而食之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕此等惡人，投畀豺虎，固不足惜。獨惜其白髮高堂，紅顏少婦在千鄉萬里外，哭望天涯，骸櫬（＊棺材）俱無著耳。客居之士，所當痛心而鏤骨矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     王勤政（《感應篇圖說》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    滁陽王勤政，與一婦通，有偕奔之約，而虞其夫追及。未幾，夫為婦所制而死。王駭，奔江山縣，自謂可脫。饑投食店，業店者供二人食，王問故，曰：「頃有被發人隨汝，非二人乎？」王知為怨鬼，詣郡自首而伏辜焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕怨鬼既隨，不能自主。其自首也，怨鬼有以使之也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     麻村二人（《不可不可錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    麻村甲乙二人，居止不遠。甲戀一孀婦，其妻懷恨。乙使己妻挑之，遂通焉。積久，乙妻亦恨。一夕甲在孀婦家，渴而趨歸，至門首，忽聞乙與妻語，大怒，還至孀婦家，取斧而往。道經乙門，欲先淫其妻以報焉。乙妻亦怨夫之不歸也，姑從甲意。時乙在甲家，度甲將歸，私欲殺之，持斧立自門首，聞門內男子聲，急叩門，甲持斧躍出，乙持斧砍入，暗中大叫。鄰里執炬來勸，乙見姦夫即甲也，大驚，問甲曰：「汝何處得斧？」甲曰：「本欲斷姦夫頭，因汙汝妻，姑饒汝命。」乙曰：「吾何曾奸汝妻？」甲指其斧曰：「此非我廚下缺柄斧乎？」乙語塞。眾皆曰：「此天報也。」譁然而散。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕淫人妻女，妻女人淫。與慶封之易內何異！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戈阿己（目擊其審單）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    康熙己酉，崑山戈阿己，淫一邱氏婦，時往焉。一日曰：「我殺汝夫，何如？」婦怒，止之。其夕竟操刀往，妻不覺。乘暗揮刃，適邱如廁，誤傷其女，邱聞之官，戈戮於市。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕奸人之妻，反惡其夫。只此一念，天網難逃。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     南京工某（余成童時親聞）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    康熙辛亥冬，南京有工某，僦居崑山。通於賣麵之妻，夫覺之，遷避一村。未幾，工亦遷至。一夕夫自外歸，潛聞私語，密自開門，取麵刀暗中斫之，正中其腦，連被捆榻下。夫以為死，叩鄰取火，火至並殺其妻，而姦夫已失所在矣。明日有人報曰「某處荻葦中有死人。血流遍體，但裹一濕棉被，冰結如膠。」視之，即工某也，相距里許，隔一大河。蓋裹被渡河，冰水入腦而死者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕臨白刃，至痛也；渡冰河，至寒也；暴屍骸，至羞也；別妻子，至慘也。而皆於淫念致之。所以《楞嚴經》云：「菩薩見欲，如避火坑。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張甫（萬人目擊）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    太倉張甫，素有淫掠之行，良家婦女，亦間遭其汙。後投郡城顯宦家，勢益橫。康熙壬戌秋，被害者羅其惡事，控於軍門。當事鞫得其實，拷掠備至，枷示閶門（＊閶門：蘇州城西門），限其絕命而後釋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕余閶門目睹後，適梓人（＊指刻板工人）進此板書樣，故並刊之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸親狎妓童者（共二則皆戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妓女之流毒，甚矣哉。竭人精氣，耗人貨財，離人夫婦，朴者親之而淫蕩，智者戀之而昏迷。迎新送舊，藏垢納污，此亦天下之至穢者也，而俗士甘之，奇已。至於龍陽（＊龍陽：戰國時魏有寵臣，食邑龍陽，號龍陽君，以後稱男色為龍陽），尤屬多事，幸得為男矣，無可被汙矣。乃於無可汙之處，而必求其汙之之道，豈非自尋煩惱耶！不知何人作俑，其習至今存也。潔白之士，宜並戒之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     趙劉二子（都中競傳）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宛平民趙林，與劉方遠，飲妓家。妓之舊好王宗義至，劉毆之，立斃。聞於官。劉囑妓誣供趙殺，趙抵死。一日劉方宴客，客忽揪其發，作趙聲罵曰：「爾實殺人。嫁禍於我，我已訴陰司，攝汝輩矣。」未幾，劉與娼俱死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕楊邦乂足不涉茶房酒肆，一日被友誘入妓館，遂至焚衣自責。較之趙劉，優劣何如。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     張崇義（友人目擊）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    康熙辛亥，山西永甯州銀匠張崇義，比（＊親近）一頑童武根耳子，寢食與俱。一日張醉，先就枕，根耳子見鋪內有物，竟拉殺張，竊之而逃。時適五鼓，逃出東門，門尚未啟，次早獲之，擬斬立決。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕俊童在家，每彰閨醜。張生之變，猶屬意外耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸悔過（共三則各兼法戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    邪淫之事，世人犯者甚多，雖一時不見惡報，然冥冥之中，有默消其福者，有陰奪其算者，有削去其科名者，有死於蛇虎、刀兵、官非水旱者，更有自身暫脫而報於子孫，今世未償而酬於來世者。譬如密羅之雀，處處無逃；亦如漏器之魚，漸漸就死。今人舉足動步，皆臨暗廁深坑，恬不知畏。一旦業報到來，手腳忙亂，如落湯螃蟹，嗟何及哉！普勸世人，早自覺知，生大恐怖，發大羞慚，起大勇猛於佛菩薩前，一一懺悔，則罪從心起，還從心滅，積德既久，自可挽回。若欲超出三界，又當發菩薩誓願，願未來世度盡一切眾生，所有淫業罪報，盡行救拔，使彼蓮花化生，不由胎獄，則不惟惡業消除，抑且獲福無量。故《涅槃經》云：「譬如毯花（＊毯花：棉花），雖有千斤，終不能敵真金一兩。如琲e中投一升鹽，水無鹹味。屠刀放下，還同不壞之身；水底回頭，便立菩提之岸。」火急進步，時不待人，若智若愚，皆當自勉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     洪燾（《迪吉錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明洪燾，文忠公次子也。一日如廁，被亡仆拉至陰府，見一貴人中坐，緋衣綠衣者左右侍立，洪以前程為問，綠衣者出一冊於袖中，其字如蚊，己名下不能盡閱，後註云：「合參知政事，以某日汙室女某，降秘閣修撰，轉運副使。」洪悚然淚下，綠衣者曰：「但力行善事，猶可挽回。」既蘇，已死三日。遂勇於為善。後公以秘撰兩浙漕召，甚恐，竟無恙。以上壽終，官至端明殿學士。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕最易犯者莫如媵婢，豈知折福乃爾哉，慎之慎之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     項夢原（《知非集》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    北直項夢原，原名德棻，夢己中辛卯鄉科，以汙兩少婢削去。遂誓戒邪淫，力行善事。刻《金剛經》，歲施之。後夢至一所，見黃紙第八名為項姓，中一字模糊，下為「原」字。因易名「夢原」。壬子鄉試中二十九名，己未會試中第二名，心甚疑之。及殿試，二甲第五（＊二甲：第二等），方悟合鼎甲之數恰是第八（＊鼎甲：科舉考試中進士一甲前三名的總稱。即第一名狀元，第二名榜眼，第三名探花。狀元居鼎甲之首，別稱鼎元），而榜紙實黃也，後官至副憲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕戒淫善矣，並流通內典，善之善者也，奚但滅罪哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     田某（《不可不可錄》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    明季田某，丰姿俊雅，婦人往往奔之。田心知其非而不能戒。讀書於南山寺，見神人白日告之曰：「汝有大福，因花柳多情，削去殆盡，若自今改過，猶不失為進士御史。」田急猛省懺悔，其爵果如神言。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕《解脫要門》云：「若懺悔淫業，須觀女根如毒蛇口，其罪自滅。」犯淫戒者不可不知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸犯根本重罪者（共三則皆戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《華嚴經》云：「邪淫之罪，能令眾生墮三惡道。若生人中，得二種果報：一者妻不貞良；二者得不如意眷屬。」《罪福報應經》云：「淫人婦女者，死入地獄，男抱銅柱，女臥鐵床。從地獄出，常生下處，墮雞鴨中。」雖然，此猶泛言淫業也。若乃至親尊長、僧尼淨眾，而有烝穢染汙（＊烝：與母輩通姦），則名根本重罪，死墮無間地獄。屠割燒磨，無暫停息。此界壞時，寄生他界；他界復壞，更寄他方。具如經說，言之可畏。若世人不知，曾犯此罪，或雖無其事，而有其心，亦名為犯。須知此人三寸氣斷，必墮無間地獄，千萬億劫，求出無期。宜乘康健之時，於三寶前，苦切懺悔，誓度十方一切眾生，使彼皆出三界，我然後方成正覺。則雖有定業，自然消除。昔阿闍世王，犯大逆罪，以懺悔懇切故，在地獄中，不過如世間牢獄五百日苦（詳《菩薩本行經》）。足見懺悔功德，不可思議。倘然一日因循，難免長劫苦楚。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     朱公取卷（本房吳履聲述）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宿松令朱維高，康熙己酉，入江南內簾，取中一卷，夜夢鬼曰：「此人不可中。」因手書一「淫」字。問其詳，曰：「此人奸繼母之女，已干天譴。」次日偶忘其夢，以此卷呈，主試者大加稱賞，忽以筆抹「險阻」二字，朱稟云：「中卷內有此字者甚多，似不應抹。」主試者悔之，命朱洗去。及洗，而墨跡潰透數層矣。忽憶前夢，遂決意擯去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕北俱盧洲，當男女會合時，同至樹旁，樹枝四面垂下，自然得諸臥具。若此女係母姨姊妹，樹枝不垂，強意汙之，樹即枯死（出《起世因本經》）。可見骨肉之間，大犯天忌，擯出孫山，未足以懲其罪也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     許兆馨（《感應篇說定》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    晉江許兆馨，戊午孝廉也。往福寧州，謁本房座師（＊明清舉人、進士稱其本科主考官為「座師」），偶過尼庵，悅一少年尼，挑之不從，遂以勢脅之，強汙焉。次日無故發狂，嚼舌兩斷而死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕此是花報，果在地獄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     進香舟人（姑蘇間進香者述）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    順治初年，有夫婦進九華香，夜宿舟中，有人窺其妻美，夜半詐為夫而淫之。次早方覺，慚而縊死。夫大痛，買棺殯於道。朝禮畢，載其柩歸。至家，則其妻先在焉。駭以為鬼，婦曰：「汝送我先歸耳。」夫益駭。發棺視之，則死者乃同舟人也。項上有索，如縊死狀。由是遠近傳播，朝禮者，益加嚴肅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕進香之人，定係信男女，報之所以速而奇也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     勸發心出世（引經十則八法二戒）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    昔世尊在祇園精舍，有四比丘，共論世間何者最苦，一言淫欲，一言饑渴，一言瞋恚，一言驚怖，共諍不止。佛言：「汝等所論，未究苦義，天下之苦，莫過有身。饑渴、瞋恚、色欲、怨仇，皆因有身。身者，眾苦之本，禍患之源。」（出《法句經》）即如淫欲一事，有女人之身，即愛男子；有男子之身，即愛女人。敗名喪節，損福削壽，靡不由之。縱或矢貞守操，現享富貴，而享富貴時，必造惡業。一日行兇，萬劫受報，所得不償所失。即或享福之時，又修善業，直至生天，而天福一盡，復入輪回。所以經云：「轉輪聖王，王四大天下，飛行自在，福盡還作牛領中蟲。」則知業緣福報，總歸墮落之因；地獄天宮，儘是輪回之處。若不發出世之心，趣菩提之路，而徒屑屑焉，今日修善，明日改惡，轉輪於三途八難，非所望於血性男子也。雖然，曲高者和自寡，此言可為知者道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來降誕（《釋迦如來譜》，此條雖無與乎戒淫，然欲為下文張本，不得不述應化原由。庶使一段大事因緣，不至泯沒耳。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本師釋迦牟尼佛，於無量劫前，已經成道。為欲救度眾生故，分身無數，處處示現降生耳。即以此土釋迦言之，即天竺國淨飯王之太子也。未降生前，在兜率天宮，名善慧菩薩。時天竺國有聖王，名淨飯王，聖後名摩耶夫人，皆過去古佛，現身為國王國母。菩薩即乘六牙白象，騰空入夫人右脅，聖母即覺身體安樂，如服甘露；智慧辯才，應時具足；諸天妙膳，自然而至。將及彌月，聖母引諸宮女遊於園中，偶舉右手，攀波羅叉樹枝，太子於右脅忽然而生，放大光明，遍照天地。萬天聖眾，讚歎歡喜。地上忽湧香水二池，一冷一熱，浴太子身。又虛空中九龍吐水以應之，四大天王抱持太子，忉利天王以天衣承接。爾時太子，各於方面自行七步，曰：「天上天下，唯我獨尊。」時淨飯王坐寶殿上，適議國政，忽聞大臣擊歡喜鼓，奏誕聖子。欲以寶輦載之入宮，毗首羯磨天化作七寶車，四大天王為之御，諸天於虛空中燒微妙香，供養太子。太子身具三十二相，八十隨形好。十九出家，三十成道。此其大略之毫末也，詳在大藏諸經，不可殫述。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     不染世緣（《佛本行經》及《過去因果經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時淨飯王，聘耶輸陀羅為太子妃，具足姻禮。復增二妃，一名瞿夷，二名鹿野，即為三妃。起三宮殿，采女三千，侍御太子。第一宮采女，當於初夜；第二宮采女，當於半夜；第三宮采女，當於後夜。宮中復奏千萬音樂，晝夜不絕。爾時太子睇P其妃，行住坐臥，無有世俗之意。於靜夜中但修禪觀，未嘗與妃有夫婦之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     菩薩降魔（《觀佛三昧海經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    魔王波旬見太子勇猛修行，欲敗其道，遍集天兵，毒龍惡鬼，詣太子所，刀輪火箭，四面雲集。太子入慈心三昧，不能為害。波旬大怒，復遣三女，天冠纓絡、容儀晃耀，乘七寶車，安施寶帳，無量玉女各奏天樂，身中毛孔皆出妙香，至太子所，下車合掌，安詳徐步，禮敬太子。手執寶器，盛天甘露，獻太子，言：「太子生時，萬神侍衛，何棄天位，來此樹下？我是天女，六天無雙，願以微身，奉上太子，乞遂下情。」爾時太子身心不動，但以眉間白毫旋向三女。三女自見身內：膿血洟（＊鼻涕）唾、九孔筋脈、大腸小腸、生藏熟藏，其間各有無量諸蟲，宛轉遊戲。三女爾時即便嘔吐。又見自首：一化為蛇，一化為狐，一化為狗。背上負一老母，發白麵皺，猶如僵屍；胸前復抱一死小兒，六竅流膿。三女驚怖，匍匐而去。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     醜訶美女（《雜譬喻經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛世一婆羅門，生女端正，豔麗無雙。乃懸金於外，募有能訶我女為醜者，當與之金，九十日內竟無應者。引至佛所，佛便訶言：「此女甚醜，無有一好。」阿難白佛言：「此女實好，而佛言惡？」佛言：「人眼不視色，是為好眼，耳鼻舌亦爾。身不著細滑，是為好身；手不盜他財，是為好手。今此女眼視色、耳聽音、鼻嗅香，身著細滑，手喜盜財，如此之者，皆不好也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛破男欲（《出曜經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拘睒彌國，有摩因提，生女端正，將詣佛所，願給箕帚（＊作妻妾）。佛言：「汝以女為好耶？」曰：「從頭至足，周旋觀之，無不好也。」佛言：「惑哉肉眼！吾觀從頭至足無一好也。汝見頭上有發，發但是毛，象馬之尾，亦皆爾也。發下有髑髏，髑髏是骨，屠家豬頭，骨亦皆爾。頭中有腦，腦者如泥，臊臭逆鼻，下之著地，莫能蹈者。目者是池，決之純汁。鼻中有洟，口但有唾，腹藏肝肺，皆爾腥臊，腸胃膀胱，但盛屎尿。四肢手足，骨骨相拄，筋攣皮縮，但恃氣息以動作之。譬如木人，機關作之，作之既訖，解剝其體，節節相離，首足狼籍。人亦如是，好在何處？」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     佛破女欲（《摩鄧女經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛告摩鄧女（＊又作摩鄧伽女，淫女，曾以幻術迷惑釋加牟尼佛的弟子阿難）：「汝愛阿難何等？」女言：「我愛阿難眼，愛阿難鼻，愛阿難口，愛阿難耳，愛阿難行步。」佛言：「眼中但有淚、鼻中但有涕、口中但有唾、耳中但有垢、身中但有屎尿，臭處不淨。其夫妻者，便有惡露；惡露中便生兒子。已有兒子，便有死亡；已有死亡，便有哭泣。於是身中，有何所益？」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     目連卻婦（《禪秘要經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    長老目連，得羅漢道。本婦欲從之，盛服莊嚴，欲壞目連。目連即說偈言：「汝身骨乾立，皮肉相纏裹。不淨內充滿，無一是好物。我心如虛空，一切無所著。正使天欲來，不能染我心。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     沙彌守戒（《賢愚因緣經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛世安陀國有優婆塞，供養一比丘、一沙彌，日日饋膳。一日舉家出門，獨存十六歲幼女，容貌無雙，偶忘饋膳，食時既至，比丘遣沙彌自取。女聞叩門，知為沙彌，喜而延入，倍現淫態，謂沙彌言：「吾家財寶，其數無量。若遂我願，當為汝婦。」沙彌自念：我有何罪，遇此惡緣。寧喪身命，終不破戒。若欲逃去，彼必牽住，路人見之，反取污辱。乃方便告云：「汝可閉門，我入一房暫停須臾，當即如願。」女出閉門。沙彌入室，見一剃刀，心甚歡喜，乃脫衣服，合掌跪向拘尸那城，佛涅槃處，涕泣發願：「我今不破佛菩薩戒及和尚戒，自捨身命，願我世世生生，出家修道，究竟成佛。」遂自刎死，流血滂沱。其女見之，欲心頓息，大生悔恨，自斷其發。父適歸家，叩門不啟，使人逾入，見女如是，駭問其由。女默不答，心自思惟：若以實對，甚可羞慚；若言沙彌辱我，必墮地獄，受苦無極。展轉熟思，即以實告。父因入房，合掌作禮。國王聞之，禮拜讚歎，見聞者皆發菩提之心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     抱眠罪果（《僧護經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧護比丘，從龍宮出，經歷一處，備見種種可畏之事：殿堂壁柱，及諸器皿，皆血肉所成，火燒受苦，共有五十六事（詳在經中）。內有二沙彌，眠臥相抱，猛火燒身，苦不休息。出問世尊，世尊一一答之（詳在經中）。又云：「汝見二沙彌者，是地獄人。迦葉佛時是出家人，共一被褥，相抱眠臥，故入地獄；火燒被褥中，相抱受苦，至今不息。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     業識化蟲（《法句喻經》）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛世有清信士，供養三寶。臨終之時，其妻在傍，悲傷痛苦，夫聞哀戀，即時命終，魂神不去，在婦鼻內，化作一蟲。時有道人，見婦哀哭，善言勸諭。其婦爾時，涕淚交出，蟲便墮地，婦見而慚，欲以腳蹈。道人急告曰：「止止，莫殺，是汝夫君！」婦曰：「吾夫奉經持戒，精進難及，何緣為此？」道人曰：「因汝恩愛，臨終哭泣，動其戀慕，故墮蟲身。」道人為蟲說法，蟲聞懺悔，命終生天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔按〕臨命終時，最為要緊。一念偶錯，前功盡棄。慎之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     欲海回狂集卷二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     受持篇
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     居官門（共計十科，七十有五條，多屬治國平天下之事。）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕萬惡之首，實唯邪淫。況居高位，式化匪輕（＊式化：作為榜樣來教化下民）。作君股肱，納誨宜勤。為民父母，訓俗須殷。敢竭芻蕘（＊指草野之人），獻之公庭。擴而充之，存乎其人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    翼贊皇猷第一
    <span>
    </span>
    輔君以清心寡欲。時陳福善禍淫之理。∥不進淫書。不獻美女。∥常言少置妃嬪。∥疏請禁天下編輯淫書。裁節梨園教坊（＊舊時演戲的場所）。流通三教典籍。（八條，初成主德，次盡臣道，次福及宮中，末恩流海內）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鼓勵風俗第二
    <span>
    </span>
    增修節義傳。贈義夫節婦扁額，仍不許置酒高會。刊行善書。嚴喪中娶妻生子律。∥禁畜娼優。禁編造淫書。禁賣小說。禁寫春畫。禁造泥美人。禁貨淫藥及淫具。禁賭博。禁掠賣男女。禁賽會迎神。男女無故不入尼院。婦女不豔遊。∥妾不衣帛。婢無膏沐。稅沽酒。（十八條，初尚禮教，次禁囂靡，末崇節儉）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    約束軍士第三
    <span>
    </span>
    嚴禁姦淫虜掠。不許混入尼庵。（二條，初通禁，次特禁）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不輕准呈狀第四
    <span>
    </span>
    離人夫婦。株連尼孀。∥姦情無實。童年男女。（四條，初存厚，次原情）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    勿逮婦人第五
    <span>
    </span>
    非關大逆。事在赦前。有夫男者。∥適欲遣嫁。新婚之女。臨產之婦。∥我將遠出。我方醉怒。（八條，初論事，次諒情，末審己）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    勿輕逮婦人第六
    <span>
    </span>
    良時令節。酷暑嚴寒。事尚可遲。∥路遠經宿。∥可以調和。勢家所訟。未經三思。∥現在出家。多年守寡。良家之女。有孕之婦。新遭火盜。（十二條，初揆時，次度地，次量事，末觀人）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    謹防物議第七
    <span>
    </span>
    不以美女幼童結權貴。不縱幕賓及子弟、親戚、僕從，遊妓館。不於任所納妾聯姻。∥不賞花玩月。不受助淫藥餌。不納舞女歌童。不赴優觴妓席。（七條，初恐失名節，次恐損威望）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    用刑仁術第八
    <span>
    </span>
    生員犯奸，教官撲責。僧道違律，易服施刑。∥婦人有罪，著衣行杖。重罪女犯，另置一牢。（四條，初貴賤有等，次男女有別）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毋置妾第九
    <span>
    </span>
    有子。年老。姬媵滿前。已造淫業。∥家有悍妻。有俊仆。多方求子不效。∥自身顯達，妻在故鄉。（八條，初論理，次量勢，末度情。以下通士庶）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    不敢作妾第十
    <span>
    </span>
    同姓女。儒家女。尼孀女。∥祖父之婢。（四條，初以在外者言，次以在家者言）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     居家門（共十科，一百條，多屬齊家之事）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕具此鬚眉，號曰丈夫。一家之中，瞻我仰我，苟失其正，萬事俱左。天惡淫人，如棄涕唾。邪淫之報，更仆難數。說之傷心，聞之悽楚。聊陳管見，不辭口苦。遵此居家，芳流千古。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    杜邪第一
    <span>
    </span>
    妓女不許入門。梨園不許入門。賭博挾妓者不許入門。∥師巫不許入門。藥婆不許入門。貨淫具者不許入門。（六條，初絕能淫之輩，次斷導淫之緣）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    遠嫌第二
    <span>
    </span>
    同胞兄弟，不入寢室。嫂叔相見，笑不露齒。男女五歲不同臥，十歲不同食。不互穿小衣。出嫁姊妹，不至其臥房。從堂姊妹嫂叔，不私見。服外姊妹不相見（＊服外：表示關係較疏遠）。抱幼妹侄女，不裸形，不嗚口。∥女子無故不見姑夫。妻之姊妹不相見。婿至外家，不進內室。妾之兄弟，不見主母。∥養媳雖幼，勿使共食。非至戚，內外不通問。非大禮，內外不通問。（十五條，初同姓，次異姓，末同異姓）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    肅閨第三
    <span>
    </span>
    家中不聞悍婦聲。婦女不豔妝，不佩香囊。不觀燈看戲。不窺門。少飲酒。無穢語。相敬如賓。笑不露齒。暑不袒裼。男子暑月下體重衣，女人三衣。衣服不曬外，不薰香。名刺書簡，妻女不代筆。妾不近僮仆。∥奴不裸形。婢不入市。（十五條，初妻妾，次仆婢）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    家教第四
    <span>
    </span>
    對子女，夫婦不戲。∥男子過十歲，不近婢。往親友家，勿使入內。行路教以正視。不許多飲酒。不許觀燈、看戲、遊春。不許習博弈、□蒱（＊□蒱：古代博戲。□，同「樗」）、鬥牌、擲骰。勿近狂徒。勿從譭謗三寶之師。使早修不淨等觀。使常知福善禍淫。∥幼女勿使僮仆抱。六歲以上，不出門庭。不許飲酒。不許覽山歌、小說。勿學詩、畫、琴、棋。常使持經念佛。教以四德三從。（十八條，初端其本，次訓子，末訓女）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    冠婚第五
    <span>
    </span>
    未冠不先婚。贅婿及養媳，未婚各不相見。洞房無戲謔聲。∥子已冠，父節欲。子已婚，父絕欲。（五條，初夫道，次父道）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    喪祭第六
    <span>
    </span>
    三年之喪，不娶妻妾。夫婦不同寢。期之喪，夫婦僅同寢。∥父母忌日，不同寢。將忌三日，僅同寢。（五條，初喪略，次祭略）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    宴會第七
    <span>
    </span>
    不尚聲樂。不酣歌狂飲。妾婢不侑觴（＊侑觴：勸酒）。∥孀婦非至戚，不邀飲，不留宿。女親在家，臥室宜遠徙。親戚所隨婢媵，臥榻不離其主母。少年女僕邀遠客，必使其夫同往。（七條，初男，次女）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    遠慮第八
    <span>
    </span>
    家主常早起晚睡，門戶謹嚴。不與迎神賽會。∥子女謹樸者，婚嫁宜遲。流動者，婚嫁宜早。太幼勿聯姻，勿過信媒妁。勿輕以女為養媳。有二子者喪偶勿娶，一子者宜娶妾，恐淩虐原配子女故。少年孀婦有志者守，無力者嫁。∥不畜美貌乳母。不彰豔妾名。奴婢不令同處食，同室臥。不畜豔婢。不畜俊僮。∥不藏戲文小說、美女圖像、樂器。（十五條，初防意外事，次婚嫁等事，次妾媵等事，末器玩等事）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世諱第九
    <span>
    </span>
    父子同居防聚麀。兄弟同居防亂宗。∥親戚同居防亂姓。室女通外防閨醜。（四條，初防倫紀之壞，次防德名之損）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    御下第十
    <span>
    </span>
    寬待奴僕，常作子想，於諸媵婢，常作女想。∥妻不在家，婢媵不臥寢室。脫靴帽、換衣服，勿用婢。洗男子溺器，不用婢。奴僕早婚配。新婚者不遠遣。婢媵父母備價來贖，速還其券。家生女，聽仆遣嫁。奴婢通姦宜遠逐之，勿酷毒拷掠。罵奴婢，不及其父母妻室，彼若罵他人，亦嚴禁之。（十條，初總言稱心之厚，次備到政寬）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     廣戒門（共十科，一百二十條，多屬修身正心之事）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕諸惡莫作，眾善奉行。阿難此語，苦口叮嚀。載於《阿含》，《增益》之經。吾述「廣戒」，本此菩心。莫謂人微，其言亦輕。凡百君子，洗耳來聽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    守身第一
    <span>
    </span>
    不敢以父母之遺體，隕節敗名，令人不齒。不敢以父母之遺體，少年斫喪，多病早夭。∥不敢以父母之遺體，顯犯王法，身投憲網。∥不敢以父母之遺體，上干天譴，福祿俱消。不敢以父母之遺體，造絕嗣因，斬焉無後。（五條，初以名壽言，次以國法言，末以果報言）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    攝心第二
    <span>
    </span>
    務絕愛心。貪心。驕心。侈肆心。逸樂心。妒忌心。怙惡心。迷戀心。隨逐心。退惰心。∥常發慈心。悲心。恕心。智慧心。厭惡心。羞愧心。恐懼心。懺悔心。堅固心。出世心。（二十條，初去妄，次存誠）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    言語第三
    <span>
    </span>
    與女人言，不現情欲相，不談夫妻胎產事。不傳閨門語。不破人婚姻。不代人作伐（作伐：作媒）。不介紹買婢妾。不以穢語罵仇家。不出風流綺語。∥乍見遊女，不以告人。不言某處劇戲。不說女人貞淫好醜。不論服飾妍媸。不言某家有賢女、長女、美女。不問某家婦有孕與否。不讚歎淫書。常言善惡必有報應。常言死後神明不滅。（十六條，初自積陰功，次斷人邪念）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文藝第四
    <span>
    </span>
    多閱內典。少撰詩賦。∥見詩書所載節婦，常起敬心。所載美女，不起染心。於苟且事，不起隨喜心。賀祖父、伯叔、兄弟、姊妹畢姻詩文，不低回涵泳。∥常善著書。不評閱傳奇事。著節婦傳，不稱其貌。不翻貞節事案。不流通婦女詩文。篡修史冊，遇導淫之事，痛加刪削，誹謗僧尼者，尤甚。（十二條，初預養善心，次防微杜漸，末志存利益）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    出外第五
    <span>
    </span>
    不往茶軒酒肆。不赴娼優席。不遊春。不觀審錄姦情事。∥不宿孀婦家。訪友不默入中堂。不窺內室。不抱他家女孩。不與婢婦言笑。∥見婦人不有意整容。不揣度是何人妻女，嫁否、孕否、賢否。見婦人衣服簪珥，不念是何人物。對他家亡婦像，不注目視，不念其妍媸。見人類異類行欲，心不隨喜。∥與男子同被，不解下衣。不同浴同廁。（十六條，初慎所往，次絕嫌疑，次清念慮，末修容止）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    相與第六
    <span>
    </span>
    譭謗三寶者勿友。編撰淫書者勿友。談論閨門者勿友。親狎妓童者勿友。好酒賭博者勿友。∥常勸人歸依三寶。流通善書。深信因果。持不二色戒。修不淨觀法。（十條，初擇友，次忠告）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    時令忌第七
    <span>
    </span>
    佛降生日。成道日。天地交會。國忌。三光之下。雷電風雨。六齋十齋日。三元五臘日。八王日。大寒大暑。∥父母誕忌。夫婦誕日。（十二條，初公戒，次私戒）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    胎產忌第八
    <span>
    </span>
    孕婦不絕房事，子殤於痘。勞形者，子女患驚。勞神者，子女患淫。服熱藥者，子女患瘡，常多血證。起居輕佻，子女形體不正。孕婦飲酒，子女淫佚。精氣損耗，子女怯弱。∥產後行欲，夫婦癆傷。（八條，初胎前，次產後）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    妻妾忌第九
    <span>
    </span>
    非地。非道。懷娠。產未四月。抱兒。乳兒。病。其父母誕忌。∥作他女想，父母之媳想。（十條，初身孽，次意孽）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雜錄第十
    <span>
    </span>
    見婦人，目不逆送，不出穢語。不同婦女乘涼。不往觀迎親者。不懼內。不虐內。小溺不視下。不故意出精。∥拭去市井中所粘助淫方。過尼孀牆下，不小溺。遙見婦女不小溺。暗不裸形。（十一條，初絕鄙薄態，次存長厚心）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     滅罪門（共七科，六十條，多屬誠意之事）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕光陰如箭，日月如流，業報一至，欲避無由。乘此康健，勇猛回頭。六根不動，八苦齊休。（＊八苦：即生苦、老苦、病苦、死苦、愛別離苦、怨憎會苦、求不得苦、五陰熾盛苦）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    親近三寶第一
    <span>
    </span>
    參究禪學。常修淨土。∥紹隆佛種。莊嚴佛像。修造殿宇。∥流通經典。持誦神咒。∥常參訪大德高僧，四事供養。勿念僧尼過。∥居官常護法。（十條，初總歸，次佛寶，次法寶，次僧寶，末總結）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    發宏誓願第二
    <span>
    </span>
    眾生無邊誓願度。∥煩惱無盡誓願斷，法門無量誓願學。∥佛道無上誓願成。（四條，初悲心，次智心，末圓滿心）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    懺除業障第三
    <span>
    </span>
    懺悔無始已來，邪淫六親尊長之罪。懺悔邪淫出家四眾之罪。懺悔邪淫朋友妻妾之罪。懺悔邪淫奴僕婢媵之罪。懺悔邪淫歌童妓女之罪。懺悔邪淫神女仙姑之罪。懺悔邪淫天龍八部之罪。懺悔邪淫鬼魅妖狐之罪。懺悔邪淫餓鬼畜生之罪。如是一切罪垢願乞消滅。∥又代宿世今生父母六親懺悔。又代國王師長懺悔。又代比丘、比丘尼、優婆塞、優婆夷懺悔。又代朋友知識懺悔。又代無量劫來債主怨家懺悔。又代地獄餓鬼畜生懺悔。又代刀兵饑饉疾疫眾生懺悔。又代諸天諸仙懺悔。又代盡虛空遍法界一切苦惱有情懺悔。如是一切罪垢，願乞消滅。（二十條，初自懺，次代懺）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    修福利人第四
    <span>
    </span>
    施戒淫書。取人淫書付火。∥保全婦女節。∥助貲嫁女。代贖良家女。收養兒。施胎產良方。（七條，初布施智慧，次布施聲名，末布施財帛）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    現在覺悟第五
    <span>
    </span>
    見妻妾產育，受諸苦惱，當作累他想，默念佛號，願其世世不受女身，往生佛國。見子女疾苦，及諸產育，亦當作累他想，度脫想。見婢媵懷抱兒女，亦當作累他想，度脫想。∥遙想數世後子孫，代代娶妻，代代嫁女，代代產育，代代生死，亦當作累他想，度脫想。（四條，初因見生覺，次因想生覺）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隨喜功德第六
    <span>
    </span>
    見貞節事。見貧女長女得嫁。見人夫婦復合。見善書。∥見人離欲出家，皆當贊成，助之歡喜。（五條，初世間功德，次出世間功德）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    罪滅之相第七
    <span>
    </span>
    忽然不想欲事。忽然覺女身污穢。忽然厭惡娼優。忽然欲毀淫詞小說。∥忽然發慈悲心。忽然信因果。忽然肯布施。忽然尊信三寶。忽然自知將來必死。忽然厭惡此身，發出世之想。（十條，初專以淫見，次不專以淫見）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     經要門（經分四科，二十四條，多屬格物致知之事）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕我聞在昔，鳩摩羅什，臨滅度時，矢天誓曰：「余譯經典，字字誠實。苟有虛言，舌當腐出。」及至茶毗，萬人目擊，舌獨不壞，如蓮之赤。三藏真言，有此威力。天宮龍宮，寶而弗失。供以香花，浮屠萬級（＊浮屠：佛塔）。痛彼凡夫，有目不識。覿面錯過，尤堪歎惜。我今盥手，敬錄數筆。拜登梨棗（＊梨棗：舊時刻書多用梨木或棗木，因以「梨棗」指代書版），流通萬邑。共斬淫魔，遺世獨立。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     菩薩訶欲分第一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《大寶積經》云：「菩薩觀諸眾生，愚癡顛倒，耽嗜淫欲，於母姊妹，尚生陵逼，況復其餘？觀是事已，作是念言：苦哉世間，此等眾生，曾處母胎，臥息停止。生由產門，如何無恥。共行斯事，極可憐憫。墮於地獄畜生閻羅鬼趣，無暫停息。譬如生盲，群狗逼逐，臨大坑澗。彼諸眾生，亦復如是。譬如圂豬，行處糞穢，兼又食啖，初無厭惡。彼諸眾生，亦復如是。我當為彼宣說妙法，令其永斷諸欲煩惱。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《月上女經》云：「汝等昔或作我父，我或與汝昔為母，互作父母及兄弟，云何於此生欲心？我或往昔殺汝等，汝等或復殺我來，各作怨仇互相殺，云何於此生欲想？」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《智度論》云：「菩薩觀諸衰中，女衰最重。刀、火、雷、電、霹靂、怨家、毒蛇之屬，猶可暫近。女人慳妒、瞋諂、妖穢、鬥諍、貪嫉，不可親近。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《增一阿含經》云：「莫與女交通，亦莫共言語。有能遠離者，則離於八難（＊見聞佛法有障礙的八難處，即地獄、餓鬼、畜生、北俱盧洲、無想天、盲聾喑啞、世智辯聰、佛前佛後）。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《長阿含經》云：「阿難白佛言：佛滅度後，諸女人輩，來受誨者，當如之何？佛言：莫與相見。阿難又白：設相見時，當如之何？佛言：莫與共語。阿難又白：設與語者，當如之何？佛言：當自檢心。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《密嚴經》云：「男女相耽愛，精血共和合，如蟲生臭泥，此中生亦爾。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上共六章。首二，悲憫一切。三四五，斷絕淫根。末，斥其不淨以結之）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     邪淫罪報分第二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《法苑珠林》云：「佛言邪淫有十罪：一者常慮彼夫所殺；二者夫婦不睦；三者惡增善減；四者妻子孤寡；五者財產日耗；六者惡事常被人疑；七者親友誹謗；八者廣結怨家；九者死入地獄；十者報盡為男，妻不貞潔，報盡為女，多人共一夫。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《八師經》云：「邪淫犯人婦女，或為夫主所獲，臨時得殃，禍及門族。或為王法收捕，酷毒掠治；地獄畜生，次第而受；縱得為人，閨門淫亂。吾見是故，不敢復淫。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《薩遮尼乾子經》云：「自妻不知足，好淫他人婦，是人無慚愧，受苦常無樂。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《優婆塞戒經》云：「若於非時、非處、非女、處女，若屬自身，是名邪淫。若屬自身，而作他想；屬他之人，而作自想，亦名邪淫。如是邪淫，亦有輕重，從重煩惱，則得重罪；從輕煩惱，則得輕罪。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《涅槃經》云：「菩薩雖不與女人和合，然見男女隨逐，便生貪著，即名毀破淨戒。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《造像功德經》云：「佛告彌勒，有四種因緣，令諸男子受黃門身：一者殘害他形，乃至畜生；二者於持戒沙門，瞋笑譭謗；三者情多貪欲，故心犯戒；四者親近犯戒人，復勸他犯。若有男子，先行此事，後起信心，造佛形像，不受斯報。復有四種業，能令丈夫受二形身：一者於尊敬所，而有烝穢；二者於男子身，非處染著；三者即於自身而行欲事；四者衒賣女色（＊衒：炫耀），而與他人。若有眾生，曾行此事，深自悔責，造佛形像，不受此身。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上共六章。首二三，以惡人言；四，以善人言；五，以出家人言；末，勸其懺悔）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戒淫功德分第三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《七佛滅罪經》云：「受持淫戒，有五善神侍衛：一名貞潔，二名無欲，三名淨潔，四名無染，五名蕩滌。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《佛般泥洹經》云：「佛告柰女不邪淫者，有五增福：一多人稱譽，二不畏縣官，三身得安隱，四死生天上，五從立清淨，得泥洹道。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《戒德香經》云：「不淫佚者，不犯他妻，所在化生蓮花之中。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《楞嚴經》云：「若諸世界六道眾生，其心不淫，則不隨其生死相續。汝修三昧，本出塵勞，淫心不除，塵不可出。縱有多智禪定現前，若不斷淫，必落魔道。必使淫機身心俱斷，斷性亦無。於佛菩提，斯可希冀。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《提謂經》云：「年三長齋月，月六齋日，三光之下，及八王日，並須忌之。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《禪要訶欲經》云：「行者求道，持戒修定，應除六欲：所謂色欲、形容欲、威儀欲、言聲欲、細滑欲、人相欲，著上諸欲，令觀可惡不淨之相。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上共六章。首二，言眾福歸集。三四，言出離生死。五六，示以戒之之法）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     警悟在俗分第四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《菩薩訶色欲法》云：「女色者，世間之枷鎖，凡夫戀著，不能自拔。女色者，世間之重患，凡夫困之，至死不免。女色者，世間之衰禍，凡夫遭之，無厄不至。行者既得捨之，若復顧念，是為從獄得出，還復思入；從狂得正，而復樂之。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又云：「女人之相，其言如蜜，其心如毒。譬如淵停澄鏡，而蛟龍居之；金山寶窟，而師子處之。室家不和，婦人之由；毀宗敗族，婦人之罪。實是陰賊，滅人慧明。譬如高羅，群鳥落之，不能奮飛。又如密網，眾魚投之，刳腸俎幾。是以智者知而遠之，不為此物之所惑也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《大寶積經》云：「當知婦人，是眾苦本，是障礙本，是殺害本，是繫縛本，是怨對本，是生盲本。當知婦人，滅聖慧眼。當知婦人，是熱鐵花，散佈於地，足蹈其上。」又云：「何因緣故，名為婦人？所言婦者，名加重擔，能令眾生，負於重擔，遍周行故。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又云：「我觀一切千世界中，眾生大怨，無過妻妾女色諸欲。於女色等，所纏縛故，於諸善法，多生障礙。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《四十二章經》云：「人繫於妻子舍宅，甚於牢獄。牢獄有散釋之期，妻子無遠離之念。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《道行般若經》云：「在家者，與婦人相見，心不喜樂，常懷恐怖。譬如有人，行大荒澤中，心畏盜賊。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （上共六章。首二三，統論女色之害。四五，言眾生被其所縛。末，動其畏懼之心。以後皆入觀想法門，工夫尤為深細，必須澄心默照，至於純熟，方能永斷淫根。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     胎獄觀（音貫，後同。此觀成時，了悟胞胎種種慘狀，是為原始息淫方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕父母未生前，面目將何在？只為投胎時，見欲生貪愛。淫心才一起，忽被精血蓋。從此十月中，次第還宿債。母啖熱食時，如受鑊湯溉。母飲冷水時，若臥寒冰塊。腹中當飽滿，頂上懸鐵袋。五內若饑虛，空洞無依賴。當其臨產育，母危父驚駭。眷屬繞床前，叩首呼天拜。身在兩山中，遙遙難出外。蓐母牽其頭，握之如引帶。細皮觸著手，刀劍無能賽。放聲忽大哭，痛苦不可耐。旁人不識此，鼓掌皆稱快。豈知稱快人，當年亦此態。清夜一思量，咄咄真堪怪。此言非臆說，《五王經》所載。凡夫貪愛欲，生生常困憊。無量無邊劫，曾見何人代。欲破煩惱軍，智者擒其帥。主帥是淫魔，魔死餘兵敗。更將胎形慘，屈指陳其概。珍重世間人，可一不可再。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《修行道地經》云：「胎成七日，初不增減。二七日如薄酪；三七日如生酪；四七日如熟酪；五七日如生酥；六七日如瘜肉（＊瘜肉：隱於身內的寄肉、瘤腫）；七七日如段肉；八七日其堅如坯；九七日變五泡、兩肘、兩髀及項；十七日續生五泡、兩手腕、兩足腕及頭；十一七日，復生二十六泡、十手指、十足指、及眼耳鼻口；十二七日泡相成就；十三七日，現腹相；十四七日生五藏；十五七日生大腸；十六七日生小腸；十七七日有胃處；十八七日生二藏；十九七日生手掌足趺臂節；二十七日，生陰臍頤乳；二十一七日有三百柔軟骨，如初生瓠；二十二七日如未熟瓠；二十三七日堅如胡桃；二十四七日生一百筋；二十五七日生七千脈，尚未具成；二十六七日，成如藕絲；二十七七日有三百六十三筋；二十八七日始生肌膚；二十九七日肌肉稍厚；三十七日方有皮像；三十一七日皮轉厚堅；三十二七日皮革轉成；三十三七日耳鼻肩指膝節成；三十四七日生九十九萬毛髮孔，猶尚未成；三十五七日毛孔具足；三十六七日爪甲成就；三十七七日母腹中有風起，通其七竅；三十八七日隨其宿世善惡，分香臭二種風，以定容貌骨節貴賤。是時不滿九月，僅餘四日，過四日後，風吹兒體，令其倒懸，頭向產門。其有福者，自謂吾投浴池，或墮香花之所。其無福者，自謂或墮高巖，或懸劍樹，愁憂不樂。出胎之時，如山合體，受苦無量。由是迷憒，不識去來。兒既長大，適得穀氣，其體即生八十種蟲（詳在後觀）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     蟲寓觀（此觀成時，備見此身諸蟲猥集，是為初開不淨方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕穢哉血肉軀，無量諸蟲聚。潛伏四大中，其形甚微細。凡夫不覺知，天眼方能覷。靜心一返觀，男女真兒戲。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《正法念處經》云：「髑髏內有二種蟲，遊行骨內，常食此腦。復有放逸蟲，住頂上，令人疾病。復有發蟲，住骨外，常食發根。復有耳蟲，食耳中肉。復有鼻蟲，食鼻中肉。復有脂蟲，住脂中，瞋則令人頭痛。復有食涎蟲，住舌根，瞋則令人口燥。復有醉味蟲，住舌端，得美食則昏醉，粗食則萎弱。復有蟲名六味，彼嗜此味，我亦嗜此。復有牙根蟲，住齒內，瞋則令人牙痛。復有四種蟲，住咽喉中，令人食時津唾雜亂，咽之入喉，與腦涎合，或生嘔吐。復有蟲名抒氣，瞋則咽喉閉塞。復有二種續蟲，生支節間，令人脈痛。復有腫蟲，住身內，其蟲飲血，自然腫起。復有嗜睡蟲，住周身，疲極歸心，人則睡眠。復有十種蟲，行於肝肺，令人得病。復有二十種蟲，行於骨髓，食人精液，欲火常熾。復有二十種蟲，行於陰處，令人消瘦多瞋，下體常臭。復有十種蟲，行於屎溺，形色臭惡，或令人瀉，或令閉塞。（以上八十種蟲，俱有名狀，詳在經文，繁不盡述）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     不淨觀（此觀成時，頓覺男女精血污穢，是為對治淫關方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕世間苦惱事，皆從愛欲生，愛心不能斷，對色已消魂。水從骨內出，火自眼中騰，心雄膽已潑，業重障還深。平時顧禮義，或復愛聲名。到此霎時間，廉恥安足論？鬼神且不畏，名教豈能繩？茫茫一濁世，獄訟漸繁興。聖賢垂訓戒，紙上亦空存。幸有如來教，大開甘露門。示以不淨觀，欲火化為冰。縱有天仙女，還同癩乞形。何況凡間婦，本是革囊成。不用談因果，不用設嚴刑，見此眾穢具，淫魔不敢爭。此觀得成就，拔去愛淫根。我從昔年來，亦復似摩登。多方用強制，對境還復萌。作此觀想後，欲念頓然輕。今日稍覺悟，歸戴大慈尊。誓於未來世，掃盡魔王軍。分身無量剎，普利諸有情。冰庵張夫子，誨我嘗諄諄。其言修觀法，譬之學庖丁。皰丁技成後，不見全牛身。用刀十九載，猶如新發硎。我此降魔劍，百煉已成金。斬盡妖容鬼，目內無全人。西施接膝坐，唯見骨纏筋。三十六種物，色穢氣羶腥。坐懷即是亂，不復慕展禽（＊展禽：即柳下惠，不好女色，坐懷不亂）。爰述為俚句，樸陋不堪吟。但使文義暢，牧豎亦能聽。聽後轉相化，永斷愛河津。法輪時時轉，濁世皎然清。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    男女總相第一　　靜觀一切凡夫，皆從情欲生，是種子不淨。本精血和合，是受生不淨。住腹中生藏之下，熟藏之上，是居處不淨。在胎惟飲母血，是所食不淨。十月滿足，從產門出，是初生不淨。身內膿血，九竅常流，是舉體不淨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女根垢相第二 　《大威德陀羅尼經》云：「佛告阿難：當知婦人，有五蛆蟲戶，而丈夫無此。其五蛆蟲，在二道中，其一蟲戶，有八十蟲，兩頭有口，悉如針鋒。彼之蛆蟲，常惱彼女而食啖之，令其動作。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女腹垢相第三　　《禪秘要經》云：「若行者貪淫風動，晝夜思欲，如救頭然，當疾治之。治之之法，先觀子藏。子藏者，在生藏之下，熟藏之上，有九十九重膜，如死豬胞，滿盛惡露，形若馬腸。上圓下尖，直至產門。中有一千九百細節，如芭蕉葉紋。八萬戶蟲，周匝圍繞，人飲水時，散佈四百四脈，諸蟲食之，即吐敗膿，其色如血。復有細蟲，遊戲其內，積之一月，無可容受。所以女人必有經水。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    男軀垢相第四　　又云：「男子周身四百四脈，皆從眼根布散。流注諸腸，生藏之下，熟藏之上，於其兩邊，盛青色膿，如野豬精，臭惡難近。至陰藏處，分為三支，如芭蕉葉紋，有一千二百脈，一一脈中皆有風蟲，細於秋毫。風蟲之外，有筋色蟲，七萬八千，圍繞如環。眼觸於色，風動於心，心根一動，四百四脈皆動，八萬戶蟲，一時張口，眼出諸淚，其色青白，化成為精，從小便出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    總結觀力第五　　佛告舍利弗：「若有四眾，著慚愧衣，服慚愧藥，欲求解脫者，當學此法，如飲甘露。想前子藏，乃至女根及男子身內諸蟲，張口豎耳，瞋目吐膿。靜氣數息，一一觀之，如掌上螺紋。閉目開目，了了皆見。此觀成已，欲火自息。縱見天子天女，猶如癩人。自身他身，乃及欲界眾生，亦復如是。若服此藥，是大丈夫，天人之師。不為恩愛大河之所漂沒。當知是人，未出生死，其身香潔，如優缽羅（＊即青蓮花），人中香象，龍王力士，摩醯首羅（＊大自在天），所不能及。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    決定勸修第六　　《禪要訶欲經》云：「如囚在獄，四顧牢密。唯有廁孔，更無異路。如人中毒，惟糞能治，更無餘藥。思惟是已，諦觀不淨。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四覺觀（此觀成時，深知彼我同具陋質，是為隨境除貪方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕凡夫淫欲念，世世常遷徙。宿生為女時，見男便歡喜。今世得為男，又愛女人體。隨在覺其汙，愛從何處起？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    睡起生覺第一　　默想清晨睡起，兩眼朦朧，未經盥漱，此時滿口粘膩，舌黃堆積，甚是污穢。當念絕世嬌姿，縱具櫻桃美口，而脂粉未傅之先，其態亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    醉後生覺第二　　默想飲酒過度，五內翻騰，明晨忽然大嘔，盡吐腹中未消之物，餓犬嗅之搖尾而退。當念佳人細酌，玉女輕餐，而杯盤狼籍之時，腹內亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    病時生覺第三　　默想臥病以後，面目黧黑，形容枯槁。又或瘡癰腐潰，膿血交流，臭不可近。當念國色芳容，縱或年華少艾，而疾苦纏身之日，形狀亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    見廁生覺第四　　默想通衢大廁，屎尿停積，白蠟青蠅，處處繚繞。當念千嬌百媚之姿，任彼香湯浴體，龍麝熏身，而飲食消融之後，所化亦當爾爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     九想觀（此觀成時，方悟身後無量淒慘，是為返終絕愛方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕人想死亡日，欲火頓清涼。愚人若聞此，愁眉歎不祥。究竟百年後，同入燼毀場。菩薩九想觀，苦海大津梁。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    新死想第一　　靜觀初死之人，正直仰臥，寒氣徹骨，一無所知。當念我貪財戀色之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    青瘀想第二
    <span>
    </span>
    靜觀未斂骸屍，一日至七日，黑氣騰溢，轉成青紫，甚可畏懼。當念我如花美貌之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    膿血想第三
    <span>
    </span>
    靜觀死人初爛，肉腐成膿，勢將潰下，腸胃消糜。當念我風流俊雅之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    絳汁想第四
    <span>
    </span>
    靜觀腐爛之屍，停積既久，黃水流出，臭不可聞。當念我肌膚香潔之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蟲啖想第五
    <span>
    </span>
    靜觀積久腐屍，遍體生蟲，處處鑽齧，骨節之內，皆如蜂窠。當念我鸞儔鳳侶之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    筋纏想第六
    <span>
    </span>
    靜觀腐屍，皮肉鑽盡，止有筋連在骨，如繩束薪，得以不散。當念我偷香竊玉之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    骨散想第七
    <span>
    </span>
    靜觀死屍，筋已爛壞，骨節縱橫，不在一處。當念我崇高富貴之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    燒焦想第八
    <span>
    </span>
    靜觀死屍被火所燒，焦縮在地，或熟或生，不堪目擊。當念我文章蓋世之身，將來或亦如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    枯骨想第九
    <span>
    </span>
    靜觀破塚棄骨，日暴雨侵，其色轉白，或復黃朽，人獸踐踏。當念我韶光易邁之身，將來亦必如是，則淫心淡矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    引經策發第十
    <span>
    </span>
    《涅槃經》云：「菩薩修於死想，觀是壽命，常為無量怨仇所繞，念念損滅，無有增長。猶山瀑水，不得停住；亦如朝露，勢不久停；如囚趣市，步步近死；如牽牛羊，詣於屠所。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     輪回觀（此觀成時，便見六道生死形相，是為智破邪緣方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕識離此形軀，其名曰中陰，一入胞胎後，此相忽然隱。譬之暗中燈，燈滅還晦冥。六道十七相，智者宜觀省。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人死生天相第一
    <span>
    </span>
    《正法念處經》云：「若人中死，生於天上，則見細軟白毯，垂而欲墜。復見園林華池，歌舞嬉笑。次聞香氣樂音。眷屬哭泣，以福業故，自然不聞。不復憶念，即生天上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閻浮提死生郁單越（＊即北俱盧洲）相第二　　其中陰身，則見細軟赤毯，遂起貪心，以手攬之，親族咸謂兩手摸空。次見青蓮華池，鵝鴨鴛鴦充滿，入中遊戲。從華池出，即見父母欲染不淨。以顛倒故，見其父身是雄鵝，母為雌鵝。若當為男，自見其身，如雄鵝形，於父生瞋，於母生愛。若當為女，自見其身，如雌鵝形，於父生愛，於母生瞋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閻浮提死生瞿陀尼（＊即西牛貨洲）相第三　　其中陰身則見黃毯繚繞，屋宇皆成金色。見身若牛，父如特牛（特牛，父也），母如乳牛，瞋愛二心，亦復如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閻浮提死生弗婆提（＊即東勝神洲）相第四　　其人臨終，則見一切皆青，懸青毯相，恐青毯墜，以手遮之，若有所畏。男女和合，皆作馬形，男如駿馬，女如騲馬。亦以瞋愛，分為男女。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    郁單越下品生天相第五　　臨終時，見上妙花香，心生愛著，欲升大樹，作是念已，即便升之。乃是升於須彌，遂見天世界，花果莊嚴。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    郁單越中品生天相第六　　終時見池中蓮花，眾蜂圍繞。升此蓮花，乘空而飛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    郁單越上品生天相第七　　終時見勝妙堂，莊嚴殊特。升此堂已，即為其中天子。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    郁單越生天復有一相第八　　終時見園林遊戲之處，心不濁亂，以清淨心，即升宮殿。見諸天眾，遊空而行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    瞿陀尼生天相第九　　終時見大池水，神識隨流，浮至彼岸。見諸天女，近前抱之，即生天上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    弗婆提生天相第十
    <span>
    </span>
    終時見殿堂殊勝，心生歡喜。於殿堂外，見諸天人，與天女遊戲，猶如睡覺，即生天上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    餓鬼業盡生天相第十一
    <span>
    </span>
    終時不患饑渴，見飲食，唯以目視，見可樂，即便往趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    畜生業盡生天相第十二
    <span>
    </span>
    臨終即見光明，癡心薄少，智慧漸開，可樂即便往趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地獄業盡生天相第十三
    <span>
    </span>
    是時獄卒打之，隨打即死。若置鐵函銅釜，置已即死。若為鐵鳥惡獸所啖，啖已即死，不復更生。忽於空中，見歌舞戲笑，香風觸身，即得生天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人死還生人中相第十四
    <span>
    </span>
    臨終見大石山，欲墜其上，以手遮之。又見此山如白毯，即升此毯。升已，乃是赤毯。次第復見光明，於中見有男女會合，若男子生，自見其身與母交會，謂父妨礙。女人反此。驀爾中陰相滅，即便入胎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天上命終還生天上相第十五
    <span>
    </span>
    其天命終，不失己身莊嚴之具，亦無餘天。坐其本處，從下天生上天，則有可愛勝相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上天命終生下天相第十六
    <span>
    </span>
    見園林池，皆不如前，饑渴苦惱，渴仰欲得，即便往生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    弗婆提瞿陀尼彼此互生相第十七
    <span>
    </span>
    臨終見暗窟中，有赤電光，下垂如幡，以手接之，緣幡入窟，受中陰身。或見二牛，或見二馬，如前不異（入地獄者，亦各有相，載《觀佛三昧經》，文繁不述）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     天欲觀（此觀成時，識得天福輕重緣由，是為因他覺悟方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕駭矣娑婆國，無一不愛色。上自諸天仙，下至於蚤蝨。凡有形識者，皆被業波汩。但其輕重間，不啻天淵隔。福重欲斯衰，孽重情偏迫。觀彼聚淫犬，貪心何太赫。腥臊一牝駒，群雄愛徹骨。強者踞其肩，弱者繞其側。已遂斯願者，揚揚獨自得，拖舌靡兩耳，慚愧全不識。驀有狠心人，大杖毆其脊。一片好恩情，俄傾喪魂魄。天上視人間，其理亦可格。更超天外者，如來大威德。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四王天忉利天第一
    <span>
    </span>
    《樓炭正法經》云：「四王忉利行欲之時，男女形交，同於世人，而不泄精。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夜摩天第二
    <span>
    </span>
    夜摩天上，喜相抱持，或但執手而為究竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    兜率天第三
    <span>
    </span>
    兜率陀天，意嬉笑語，即為究竟，不待相抱。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    化樂天第四
    <span>
    </span>
    化樂天中，共相瞻視，即為究竟，不待笑語。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    他化自在天第五
    <span>
    </span>
    他化天中，但聞語聲，或聞香氣，即為究竟，不待瞻視。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     因緣觀（此觀成時，洞徹三世煩惱根本，是為愛水窮源方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕眾生畏苦果，菩薩斷惡因。惡因既已斷，苦果自難侵。譬如猛師子，利鏃中其纓，急向發的處，四顧遍追尋。追尋啖之後，獵戶盡潛形。犬若遭人擊，但向棒頭鳴。一智一愚蠢，不啻徑與庭。又如止湯沸，爨者去其薪。十二因緣內，首惡在無明。各各加趺坐（＊跏趺坐），聽講《法華經》。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    《法華經》云：「無明緣行（無明者，宿世煩惱癡暗，無所明了也。緣，由也。行者，宿世所造之業也。合而言之，謂宿世因一念無明，所以造業），行緣識（識者，謂初起妄念，欲託母胎也），識緣名色（名色者，從初託胎後，諸根成形也），名色緣六入（有此六根，將來必入六塵，故云六入），六入緣觸（觸者，出胎後三四歲時，對塵無知，故僅名觸），觸緣受（受者，由五六歲，至十二三，能領納前境也），受緣愛（愛者，從十四五至十八九，貪著聲色，即起愛心也），愛緣取，（取者，從二十歲後，貪欲轉盛，馳求不息也），取緣有（有者，有漏之因，既著善惡境界，未來當生三有也）　有緣生（生者謂未來五蘊之身，生於六道也），生緣老死憂悲苦惱（老死者，謂未來之身，老而復死也）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    無明滅，則行滅；行滅，則識滅；識滅，則名色滅；名色滅，則六入滅；六入滅；則觸滅；觸滅，則受滅；受滅，則愛滅；愛滅，則取滅；取滅，則有滅；有滅，則生滅；生滅，則老死憂悲苦惱滅（過去無明，即現在愛取。若觀一切無常，破滅現在愛取，則過去無明亦破。簡要之至者也）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     解脫觀（此觀成時，必然諸罪消滅，蓮華化生，是為斷生死流，立菩提岸方便門）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔發明〕修行無別法，出世為究竟。出世有多途，淨土為捷徑。述此觀想法，言言宗大乘。託質上品蓮，戒淫之事盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    戒淫之士，清晨盥漱既畢，著清淨衣，焚香頂禮三寶。向西趺坐，先想自身頂上，有梵書□字（即□字）。遍有赤光，初如赤珠，次如滿月。變成三角火輪，從頭至足，燒儘自身，並燒一城一國。遍閻浮提，及三天下，如是漸廣。至十方界，縱有重罪，此字燒已，漸得消除。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想梵書一□字（即阿字），生成自身，及一切眾生，皆作金剛不壞之體。自身在西方極樂世界，七寶池內，千葉蓮花之中，花尚未開。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想自心如月輪，於月輪中，有一梵書□字（即唵字）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想蓮花忽然開敷，團圓十二由旬，閻浮檀金為莖，白銀為葉，金剛為須，甄叔迦寶為台，種種莊嚴，不可具說。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想花開時，忽見阿彌陀佛，坐大寶蓮花座上，其花八萬四千葉，一一葉，八萬四千脈；一一脈，八萬四千色；一一色，八萬四千光。佛身如百千萬億夜摩天閻浮檀金色，高無量由旬，眉間白毫，右旋宛轉，如五須彌山。佛眼如四大海水，青白分明。身諸毛孔，演出光明，彼佛圓光，如百億三千大千世界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想一大寶蓮花座，在佛左邊，觀世音菩薩跏趺其上。身紫金色，頂上摩尼寶，以為天冠。微妙光明，以為纓絡。手掌作五百億雜蓮花色，一一指端，有八萬四千畫，皆出種種光明。舉足下足，有千輻輪相，自然化成五百億光明台。其餘身相，如佛無異。唯頂上肉髻，及無見頂相，不及世尊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想一大寶蓮花座，在佛右邊，大勢至菩薩，跏趺其上。身量大小，如觀世音，圓光面各百二十五由旬，照二百五十由旬。菩薩天冠中，有五百寶花，普現一切佛事。常以寶手，接引念佛眾生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想琉璃地上，黃金繩界道，樓閣千萬，百寶合成。或浮虛空，或停寶地，無量樂器，皆出妙音。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想寶樹皆七重行列，具足七寶花果。一一花果，作異寶色，琉璃色中出金色光；琉璃色中，出紅色光；瑪瑙色中，出硨磲光；硨磲色中，出綠珍珠光。珊瑚琥珀一切眾寶，以為映飾，妙真珠網，彌覆其上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想七寶池中，八功德水，皆妙寶所成。其寶柔軟，從如意珠王生，分十四支。一一支，作七寶色，黃金為渠，渠下皆以雜色金剛為底沙。一一水中，有六十億七寶蓮花，一一蓮花，團圓正等，十二由旬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想自身，見佛菩薩，踴躍歡喜，乘空而行。到佛菩薩所，頭面頂禮，燒無價名香，散無價寶花，作無量天樂，放無量寶雲，供養阿彌陀佛，並二大士。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想自身供養之後，於佛菩薩前，作大懺悔，誓度十方一切眾生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想極樂國土，一一寶樹，一一樓閣，一一宮殿，皆有一佛二菩薩，跏趺端坐。自身化無量身，一一佛菩薩前，各各如前供養，如前懺悔發願。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    次想自身還至從前花上，端然趺坐，一心觀阿彌陀佛眉間白毫相光，湛然而住。若妄想起時，但作蓮花開想合想，妄念自息。若分別心起，但想一梵書□字（即灑字），即成無分別。若執著心起，但想一梵書□字（即含字），即得空諸執著。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    （觀法詳在《十六觀經》，茲因限於卷帙，不能備舉。故將《大阿彌陀經》、《觀經疏鈔》、《顯密圓通》、《準提》、《淨業》等書，參酌會通，定撮要數則。庶使初入法門者，易於修持，或未始非一心三觀之少助耳。信心之士，取《十六觀經》詳覽，使觀法不背佛言，方不墮入魔境。至若觀觀成熟，淨境現前，雖天宮之樂，猶不屑受，豈特區區防淫節欲。為下根說法而已哉）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     欲海回狂集卷三
    </span>
   </p>
   <p class="MsoPlainText" style="text-indent:24.0pt;">
   </p>
   <p class="MsoPlainText" style="text-indent:24.0pt;">
    <span style="color:#333399">
     決疑論
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     統論淫業類（八問八答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕太極生兩儀，兩儀生四象，而人類興焉，則男女形體，實天地所生也。天地既生男女，又惡男女之事，是誠何故？〔答〕男子有室，女子有家，父母大願也。若不待父母之命，鑽穴逾牆，則又惡之賤之。父母既爾，天地亦然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕天地以生物為心，男女之道，生生之本也。苟其惡之，生生之理安在？〔答〕生物為心者，蓋言慈心不害耳。非以生育之多為貴也。天道若貴生育，則雞犬豬羊，一乳數子，魚蝦之卵，累百盈千，較之人類，豈不更合天心耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕上帝既惡邪淫，當使世人皆生一類形相，壯年自然生育，則邪淫之本斷矣，何為計不出此？〔答〕吉凶禍福之柄，雖天實司之，然不過因物付物耳，初無私意於其間也。況男女之相，皆隨其宿世之心所造，天既不能強天下之男女，皆出於一心，又安能強天下之男女，皆出於一相哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕男女之事，世人最秘。天地鬼神，焉能一一知之？〔答〕法界與心，原非二物，自心既知，十方世界悉知，豈特天地鬼神而已乎？水清而月現，鼠腐而蟲生，何不細參其理？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕殺生者，令彼痛苦；竊盜者，令彼貧窮。其受罪報，固不待言。至於淫欲，彼此皆悅，庸何傷哉？〔答〕彼此則皆悅矣。試問其夫見之，亦悅乎？其父母兄弟見之，亦悅乎？天地鬼神見之，亦悅乎？則悅者，不過一人，而切齒拊膺，怒目環繞者，遍虛空也，烏得無罪？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕然則較之殺盜，畢竟敦重孰輕？〔答〕殺者，痛苦難當；淫者，惡名難受。盜者，劫其養身之財；淫者，劫其養性之寶。因既不同，果亦各異。所以犯殺盜者，如風火之疾，速生速死。犯邪淫者，如癆怯之症，難脫難除，未可分輕重於其間也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕逾東鄰垣，摟其處子，猶曰我作之孽也。至於奔女，彼乃自投羅網，納之何足為罪？〔答〕摟是何心？納是何心？既可以納，即可以摟。譬如彼有毒藥，竊而食之者固死，受而食之者亦死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕犯良家女，其罪誠重，至於婢媵，何足為罪？〔答〕在彼受染之軀，則有貴賤之異，在我行欲之體，實無彼此之殊。妓女且有罪，況婢媵乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     因果析疑類（八問八答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕大富貴人，往往多造淫業，何以不見有報？〔答〕宿世善緣既熟，今世雖惡，尚當先享福報，留其苦於來生。譬如凶年之穀，得之往歲，今歲之荒，來歲受苦，善亦如是（說本《業報差別經》）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕風流之事，偏與功名為水火，其義何居？〔答〕風流之事，最損彼家名節，故亦受損名之報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕好色之士，後世每墮女身，何以故？〔答〕淫者意中念念有一美女，情之所牽，其音容笑貌，常摹美女之嬌態，以故陽氣漸消，不覺形隨心變。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕淫男念念想女，後世若必墮女身，則淫女念念想男，後世反可得男身矣。女何幸而男何不幸？〔答〕轉男為女，墮落也。轉女為男，超生也。同造墮落之因，決無獨受超生之果。譬如兩人登山，一人過於視下，忽然失足；一人過於視上，忽然失足。視下失足者，固墮至山下矣，豈視上失足者，必墮至山頂耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕子息既從欲事而生，則多欲者宜多子，何以耽於色欲者，子女偏覺寥寥？〔答〕其故有二：一者使盡男子之態，不應更生男子故；二者精液耗散，如鄙吝之人釀酒，米少水多故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕世間之法，猶言罪不及孥，官不及世。若善者克昌厥後，淫者殃及子孫，則為善人之後者，何以享自然之福，為淫人之嗣者，何以受無妄之災？〔答〕宿世修善，投作善之家享福；宿世造惡，投作惡之家受禍。蓮花不發荊榛之幹，偃鼠豈出龍象之胎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕修善得貴子，理也。但其人與我有緣，方來託生，萬一福之稱者緣不合，緣之合者福不稱，奈何？〔答〕無量劫來，欲報我仇者，不計其數；欲報我恩者，亦不計其數。善以善應，惡以惡應，不患無轉移之法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕險惡之人固當無後，彼持齋奉佛，發心出世者，何以往往無嗣？〔答〕險惡者無後，刻薄之孽報也。修行者無後，清淨之福報也。世間不肖子孫，貽祖父以死不瞑目者，何可勝數？大聖大賢，猶不能顧後，況其他乎？即使世世得象賢之嗣，而淫殺之業，人所同有，究本尋源，孰階之厲？所以修行人，具大智慧，求大解脫，既欲捨此凡軀，並求斷此凡種。俯視塵世，瓜瓞螽斯（＊指子孫後代眾多），嚼蠟無味。譬如有人前世為貓，產一貓子，必欣然愛之。若轉世為人後，識得此貓，是吾宿世所生，見其盜魚捕鼠，必切齒愧恨矣。豈尚願其貓種不絕，源源產乳哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     雜問防淫類（十問十答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕《普門品》云：「若有眾生，多於淫欲，常念恭敬觀世音菩薩，便得離欲，何為其然也？」〔答〕色是迷津，佛乃覺路。覺之破迷，猶燈之破暗，此定理也。孔子曰：「苟志於仁矣，無惡也。」不其然乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕夢中所見天榜，名次往往奇驗，固無所疑。但世間每一國土，有一種字體，則天上必別有天書，凡眼不識。凡眼若識，豈天上反奉人間之字耶？〔答〕夢中天榜，皆由自心感通。自心但有此方之字，無天書之體，故所見亦唯此方之字耳。譬如夢中聞鬼神語，南方人夢，音同南方；北方人夢，音同北方也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕夫婦恩愛者，後世還為夫婦否？〔答〕譬如水上浮萍，林中宿鳥，緣至則合，緣盡則散。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕宿世有緣，故為夫婦。既為夫婦，其緣更深，何以後世，反不能相聚？〔答〕兩人後世，能保其皆得人身乎？即皆得矣，能保其年相若，福相等，地相近，一為男，一為女乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕六天福德，愈高愈重。六天欲念，愈高愈輕。理固然矣，但誰人見之？〔答〕善言天者，必有驗於人。觀寡欲者享厚福，耽色者遭奇禍，其理自曉。若必目擊之而後信，則愚孰甚焉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕六天欲念，雖漸至輕微，不知還因此墮落否？〔答〕但有欲念，無不墮落，如《正法念處經》說。經云：天中大繫縛，無過於女色，女人縛諸天，將至三惡道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕羅漢應化凡間，示有妻子，何以不受業報？〔答〕孽由心造，羅漢已斷凡情，煩惱從何著腳？譬如釵裙，日附女人之體，不作女人之想，釵裙豈有罪孽耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕修仙術者，用采補之法，謂可長生，信然乎？〔答〕神仙雖在七趣中，未出生死。然非清淨解脫，不能陟其階梯。豈有縱心淫穢之場，反受長生之報者乎？現在惑世誣民，來生地獄種子，必此人矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕淫穢之事，與長生之術，二者固同冰炭。獨訝楊貴妃，幾覆唐室，何以死後成仙？〔答〕誰見其成仙者？縱有宿福，流入仙趣，然福盡必墮惡道。古德云：饒汝作仙人，恰似守屍鬼，何足慕哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕七夕長生殿，夜半所私語，固昔人之寓詞也？但劉阮遇仙於天臺，牛女訂期於霄漢，又何稱焉？〔答〕此乃稗史妄傳耳。六天欲念，較之世人真有雲泥之隔。若據稗史所傳，何異凡夫薄態；後人襲謬仍訛，嘲調神女，唐突天孫，口業無邊矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     受持破惑類（十問十答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕戒淫已屬難事，而受持之法，又如是曲盡周詳，得毋強人乙太難乎？〔答〕中道而立，能者從之。儒有禮儀三百，威儀三千；釋有三千威儀，八萬細行，豈為一人設哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕君子不邇聲色，不邇者，不過淡之之詞。若比之毒蛇猛虎，不幾擬之太甚乎？〔答〕死於蛇虎者，千中希得一二，死於貪欲者，什有八九。由是觀之，蓋甚於猛虎毒蛇也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕綱常名教之防，莫過於禮。男女有別，非禮勿視，便是戒淫。何必設不淨等觀，作此污穢之想？〔答〕男女之道，人之大欲存焉。欲火動時，勃然難遏。縱刀鋸在前，鼎鑊隨後，猶圖僥倖於萬一。若獨藉往聖微詞，令彼一片淫心，冰消雪解，此萬萬不可得之數也。且夫理之可以勸導世人，助揚王化者，莫如因果之說矣。獨至淫心乍發，雖目擊現在因果，終不能斷其愛根。唯有不淨二字，可以絕之，所謂禁得十分不如淡得一分也。論戒淫者，斷以不淨觀為宗矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕不淨九想等觀，在俗者固當修習，若向最上一著，則正智現前，煩惱自破，何必學此小乘法門？〔答〕至道雖無取無捨，入門必有欣有厭。天臺大師云：雖則不淨初門，能成大事，如海中屍，依之得度，從此獲清淨智慧，從此生淨妙佛國。常觀不淨，是名淨業。昔世尊懸記七種法滅相，其第四條曰：末世弟子，不樂修不淨觀（詳《摩訶摩耶經》）。則知深於佛學，乃能修此法門。《大般若經》中，詳言死屍白骨等觀，而結云：「是為菩薩大乘相。」則此觀豈小乘法門耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕世間美色，與膨脹死屍，宛然二相，何得彼此同觀？〔答〕相雖暫異，實非二物。人若夏月猝死，經宿便臭，三四日後，蟲出於屍。彼柔姿婉媚，不過現前假相耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕肉軀污穢，固不待言。若云周身之內，有八十種蟲，吾不信也。〔答〕佛觀一缽水，八萬四千蟲，況垢穢之軀乎？若云生人之體，不當有蟲，則瘡疥蚤蝨，獨非蟲耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕《受持篇》中，以居官居家等，分配治國平天下數條，大段則然矣，其如內有不甚切合者何？〔答〕總科條後，原謂多屬某事，未嘗曰都屬某事也，況古人斷章取義，止論其大概。曾子釋誠意，而曰「心廣體胖」，不嫌於混雜身心。釋「新民」，而引「日新又新」，不嫌其可移「明德」，必欲銖銖較之，則鑿矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕《受持》一篇，「功過」二字，可以該之。何不分某事為若干功，某事為若干過，使人凜然知戒乎？〔答〕功過皆由心造。同一善也，發心大則功亦大，發心小則功亦小。同一惡也，愛心重則過亦重，愛心輕則過亦輕。譬之諸天共器，食有精粗；三獸同河，渡分深淺。安能比而同之，懸而斷之乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕比丘尼中，魚龍混雜，間有淫蕩之女，偽作尼姑，引誘良家婦者，居家杜邪之科，何獨遺此？〔答〕果其貞節，誘亦不妨。若其可誘，何獨尼姑？因千中一見之淫女，遂欲遠棄佛法，侮慢出家。是猶為一家失火，禁天下之晨炊矣，智乎不智？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕婦人到庵院中，燒香聽講，多被輕狂者留盼。禁其出門，方見治家之正。肅閨者，何獨遺此？〔答〕信善之女，安坐家中，盡可奉佛。輕於出外，固非所宜。然亦當視乎其年，視乎其地，視乎其人，若果能傾心歸佛，將肅閨一十五條，事事遵守，必然度勢揆時，舉動以正，安有非禮之事哉？於此概行禁之，同於崑岡烈火，則佛法甘露之門，為婦女者，老死不能沾惠。後世女身之報，恐不免耳（說本《大方廣三戒經》）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     胎娠差別類（十二問十二答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕男女未會以前，從無產乳之事。一經配合，便有子女。試問彼投胎者，日在男女之傍，伺其動靜乎？抑偶然遇之，驀爾入胎乎？〔答〕業報因緣，不可思議。若業緣當為其子，雖神識在千世界外，此間男女會合，彼處即見光明，一彈指間，乘光入胎。帝釋梵王不能阻，須彌鐵圍不能障。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕世人一壁之阻，不見不聞。數里之遠，猝難馳至。千萬國土外，何以纖悉無障？〔答〕人所礙者，乃在於形，不在於神。延陵季子曰：「骨肉復歸於土，命也；若魂氣，則無不之也。」（出《檀弓》）譬如夢中，在千萬里外，忽然驚覺，復在床中。在於間壁，亦復如是，不以遠近分遲速也。神識投胎，何以異此？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕世有夫婦，日在一處，終無子息，為是神識未來乎？抑命數無子乎？〔答〕神識不來，即是命數無子；命數無子，神識自然不來，如《增一阿含經》說。經云：「若男女共集，識未來投。或識既外投，男女不集，則不成胎。若女人無欲，男子欲盛；或男子無欲，女人欲盛，亦不受胎。又男子無病，女人有病；或女人無病，男子有病，亦不受胎。」《法苑珠林》云：「若父母福重，子福輕，不得入胎；若父母福輕，子福重，不得入胎。必父母子，三福業等，方得入胎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕苟合所生男女，千中不留其一，是命不當為其子也。不當為其子，便不應投胎，投胎而仍被殺，何以故？〔答〕此各償宿世之債耳。子所償者軀命，父母所償者惡名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕富貴男與貧賤女合，或富貴女與貧賤男合，三福大不等矣，何以亦有胎？〔答〕託生之子，宿世修福有虧。或但當得富貴父，或但當得富貴母，或父母當得福貴子，或子當得富貴父母，因緣不同，故亦成胎，如《阿難口解十二因緣經》說。經云：「子以三因緣生：一者父母先世負子錢，二者子先世負父母錢，三者怨家來作子。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕託生者，或投富貴之家，或投貧賤之家，有以異乎？無以異乎？知其富貴貧賤乎？抑不知富貴貧賤乎？〔答〕異則有異，知實不知，如《瑜伽論》中說。《論》云：「薄福者，當生下賤家；彼於死時，及入胎時，但聞種種紛亂聲，或見入於叢林竹葦中。若福厚者，生尊貴家，彼於爾時，但覺寂靜美妙，或聞妙音，或見升宮殿。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕男中陰入胎，於母生愛，於父生瞋。女中陰入胎，於父生愛，於母生瞋，理則然矣。所據何在？〔答〕據在胎形之向背耳！男胎向母而背父，女胎向父而背母，心既有異，故身亦隨之，如《處胎經》說。經云：若是男者，蹲居母腹，右脅而坐，兩手掩面，向脊而住。若是女者，蹲居左脅，兩手掩面，背脊而住。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕男女會合，必藉神識來投，然後成胎。而世多有此處分娩，親見彼人入室，訪之彼人，死期亦在此刻，則十月以前，其人尚在陽世。彼父母會合，更有誰人替之耶？若無中陰，則不能成胎，若有中陰，則中陰定是他人，何以又見彼人入室？〔答〕造宅造獄，何必自己監工？規模制度，悉依當人本分，宅獄成而監工即去。胎相成而本識方來，壽雖未盡，生固定然。自感宿生有負之人，為之代其受胎也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕據世俗所傳，則入胎在臨產之際；而據內典所載，則投胎在十月之前，亦何說之不相符乎？〔答〕臨產入胎，當是千萬中之一耳。非其宿有大福，不當受胞胎之苦，即其父母懷胎時彼人未當壽盡，直至臨產，一處命終，一處託生，或亦有之。譬如官爵，從資格漸升者，其常也；不次擢用者，其變也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕雙生者，在母腹中，必有兩中陰。其入胎也，出於同時乎？抑不同時乎？〔答〕有同時，有不同時。若同時入，則先產者為兄，後產者為弟；若不同時，則先產者為弟，後產者為兄。譬如竹筒納胡桃，後入者必先出故（說本《法苑珠林》）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕同一孕也，而所生子女，有端正者，有缺壞者，其間或黑或白，種種不同，何故？〔答〕一係此兒宿世之故，一係其母今世之故。此兒宿世，若柔和忍辱，裝造佛像，親近沙門，今世自然相好。若宿世遮佛光明，取三寶物，瞋恚鬥諍，代他詞訟，或譏毀醜貌之人，今世自然醜惡（說本《業報差別經》及《三戒經》）。其母今世懷孕之時，若近煙黑之處，胎兒遂黑；居清涼之處，胎兒遂白；習鹽灰等味，毛髮稀少；習淫欲之事，多患瘡癬。若或跳擲，或復負重，支節缺壞（說本《法苑珠林》）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕人有琩央A皆曰父母遺體。敢問孰者是父遺體？孰者是母遺體？〔答〕爪齒骨節，髓腦筋脈，凡係堅者，皆父遺體也。頰眼舌喉，心肝脾腎，毛髮腸血，凡係柔者，皆母遺體也（說本《修行道地經》）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     形滅神存類（六問六答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕福善禍淫，不過生時受報耳。若人而既死，則形神消滅，縱有罪業，何從受報？〔答〕身有敗壞，性無敗壞。譬如五穀，根莖雖枯，其子落地，向春復生。修福生人天，造業歸惡道，亦猶是也。賈誼曰：「千變萬化，未始有極，忽然為人。」（出《漢書》）魏伯起曰：「三世神識不滅。」（出《魏書》）張子厚曰：「知死之不亡，可與言性。」（出《橫渠語錄》）生死之名，從肉軀所得，非從心性所得。若謂死後神亡，則伯鯀為熊（音乃平聲，事詳《史記正義》），如意為犬（出《漢書》）；鄭人相驚以伯有，彭生報怨於齊襄（俱出《左傳》）。種種事跡，皆在漢明帝之前，則佛法未傳東夏，而輪回之理，已大著於天下矣。斷滅之論，可欺愚人，難罔智士。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕輪回之理，如所固有，孔子何以不言？〔答〕孔子言之詳矣。《易》曰：「精氣為物，遊魂為變。知鬼神之情狀。」精氣者，受生之後也；遊魂者，託胎之前也。知其情狀，則輪回之理明矣。《中庸》言：「誠者，物之終始。」不言「始終」，見循環無端，非斷滅也。惜後儒見未及此耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕「精氣為物，遊魂為變」，不過論其理耳。若謂有後世之說，不幾近於誕乎？〔答〕生死輪回，乃世人必然之理，見於記載者，不可勝數。若名為誕，是真誕矣。且爾不聞文昌帝君為十七世士大夫乎（出《文昌寶訓》）？不聞袁盎十世為僧乎（出《水懺緣起》）？不聞某樵轉生為梁武帝乎（見《金剛感應錄》）？不聞王曾為曾子後身（出《文昌惜字文》），蘇子瞻為戒禪師後身，曾魯公為青草堂後身乎（俱見《淨土文》）？不聞永公轉生為房琯乎（見《法喜志》）？不聞遜長老後身為李侍郎，南庵主後身為陳忠肅，知藏僧後身為張文定，嚴首座後身為王龜齡乎（俱見《竹窗二筆》及諸公本傳）？不能博觀記載，徒學坐井觀天，何哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕如君所言，固歷歷有據，獨惜其不出正史耳。〔答〕正史者，對稗史而言；正史可信，稗史不可信也。若《文昌寶訓》等書，皆煌煌實論，可質鬼神，乃超於正史之上，又當格外視之。倘必以史臣之筆為可信，則二十一史中，所載三世輪回事，亦更仆難數。他不具論，姑以人所共知者，略述一二。如羊祜前身為李氏子（詳《晉書》一帙十冊，三十四卷，十二頁），梁元帝前身為眇目僧（詳《南史·梁紀》一帙三冊，八卷，五頁），劉氏女前身為李庶（詳《北史·齊紀》二帙五冊，四十三卷，三十八頁），劉沆前身為牛僧孺（詳《宋史》七帙四冊，二百八十五卷，五頁），范祖禹前身為鄧禹（詳《宋史》八帙四冊，三百三十七卷，十二頁），郭祥正前身為李太白（詳《宋史》十帙三冊，四百四十四卷，十四頁），夏原吉前身為屈原之類（此事出《皇明通紀》），不勝屈指也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若夫天仙列宿，降生人間者，如天帝子為齊高祖（詳《南齊書》一帙四冊，十八卷，五頁），神人降胎為唐代宗（詳《唐書》三帙二冊，七十七卷，二頁），來和天尊為宋真宗（詳《宋史》七帙五冊，二百八十七卷，首頁），南嶽真人為虞伯生（詳《元史》五帙五冊，一百八十一卷，四頁），文昌星為呂仲實之類（詳《元史》五帙六冊，一百八十五卷，首頁），彰彰可考也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有死後數日復生者，有數年復生者，有備述冥事無不奇驗者。略言之，如長沙人桓某（詳《後漢書》一帙七冊，二十七卷，六頁），武陵女子李娥（同上卷，七頁），干寶父殉葬之婢（詳《晉書》二帙十冊，八十二卷，十四頁），魏明帝時塚內女，安吳民陳焦，晉惠帝時杜錫之婢，東陽黃氏女孩（詳《宋書》一帙十冊，三十四卷，二十五之二十九頁），淳熙十三年，行都人之類（詳《宋史》二帙二冊，六十二卷，二十三頁），一一可溯也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    至於男子現生變異類者，如後漢公牛哀化為虎（《後漢書》三帙一冊，八十九卷，二十頁，詳《淮南子》），霍州老翁化猛獸（詳《隋書》一帙八冊，二十三卷，十八頁），乾道五年，衡湘間人化為虎之類是也（詳《宋史》二帙二冊，六十二卷，二十三頁）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    女人現生變異類者，如江夏黃氏母化為黿（詳《後漢書》一帙七冊，二十七卷，六頁），清河宋士宗母化為鱉之類是也（詳《宋書》一帙十冊，三十四卷，二十四頁）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    隔世重為夫婦者，如晉惠帝時梁國女子（詳《宋書》一帙十冊，三十四卷，二十七頁），宋末王婦梁氏等類（詳《宋史》十帙十五冊，四百六十卷，五十頁），此其尤大彰明較著者也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    甚至天女生北魏始祖（詳《魏書》一帙一冊，一卷，二頁），韓擒作冥府閻王（詳《隋書》二帙四冊五十二卷二頁），辛彥之建立梵宇，而報感天宮（詳《隋書》二帙八冊，七十五卷，五頁），庾彥寶念佛持經，而往生淨土（詳《梁書》一帙九冊，五十一卷，二十一頁），王賓修寺，得宿世之碑（詳《宋史》七帙三冊，二百七十六卷，二十五頁），太興設齋，感神僧之赴（詳《北史》一帙六冊，十七卷，四頁），異香滿室，徐孝克之往生（詳《陳書》一帙四冊，二十六卷，十四頁），坐化空棺，陸法和之善逝（詳《北齊書》一帙六冊，三十二卷，五頁），盧景裕在獄持經，枷鎖為之自脫（詳《北史》二帙一冊，三十三卷，二十七頁），張孝始修齋禮誦，祖目因以復明（詳《北史》三帙六冊，八十四卷，九頁），如斯等類，皆名儒國史直筆之言，豈無稽之論耶（以上頁卷冊帙，俱照萬曆三十九年所刻監本廿一史。與坊間小本不同）？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    嗟乎！宇宙之外，奇事固多，六合之中，異聞不少。今人生於天涯片角，所見無非庸常之士，所讀不過世俗之書，情竇甫開，而業緣踵至，婚嫁未畢，而景薄桑榆，宜乎生不知來，死不知去。日在輪回中，而莫信其理也，良可憫已！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕輪回之理，固不爽矣。但吾之所言，本於某先生之某書，非無據也。某先生謂死者形既朽滅，神亦飄散；託生者，乃湊著生氣，偶然不散耳。〔答〕子曾讀《金滕》乎？武王有疾，周公願以身代，告於三王曰「予仁若考（＊考：金文「考」與「孝」通），多材多藝，能事鬼神。」若依斷滅之說，則周公既代武死，形亦朽滅，神亦飄散，雖多材多藝，亦散滅無存，何以事祖考乎？且祖考亦散滅久矣，何以復為周公所事乎？況祭祀之禮，先聖所重，若祖宗既已散滅，則菲飲食而致孝鬼神，聖人反覺迂腐。倘云某先生不可不信，則堯、舜、周、孔愈不可不信。若謂堯、舜、周、孔不足信，何有於某先生？不特此也，若某先生既沒，今日能奉其斷滅之教，則某先生雖賢，今日亦在散滅之數。春秋二祭，可以不設，若現今尚行春秋二祭，則某先生之教，先不能行於今日矣，又何以服天下後世乎？若謂託生者，偶然不散，則目前一切人類，皆從偶然得之乎？吾甚無解於其說矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕祭祀之說，某先生亦嘗言之。謂子孫是祖宗之氣，以氣合氣，所以感格耳。〔答〕然則五嶽四瀆山川，既非其子孫，皆無感格乎？孟子曰：「使之主祭，而百神享之。」將謂舜禹是百神之子孫乎？且人死若果即散滅，竟無報應，則修身勵行，兢業一生者，反不如耽欲嗜利之庸夫，而肆惡倖免者，誠為得計矣。語云：「若無善惡報應，造物何以處顏淵？若無鬼獄輪回，上帝何獨私曹操？」況世道人心，日趨於下，極言福善禍淫，尚不能挽回於萬一。反開天下無忌憚之門，不啻如川始決而潰其防，廈將顛而撤其柱矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     中陰異同類（七問七答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕經稱中陰身，何謂也？〔答〕即魂識也，如《涅槃經》說。其略云：「臨命終時，眷屬哭泣，其人惶怖，不能自持，一生善惡，俱現目前，暖氣盡後，過去五陰滅，現在中陰生。入胎之後，現在中陰滅，未來五陰生。譬如燈生暗滅，燈滅暗生，相續不斷。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕人謂三魂七魄，一託生，一守屍，一受罪，信乎？〔答〕此羽流妄言也（見《文獻通考》）。果爾，則託生一次，即餘二鬼；託生十次，餘二十鬼；千次，餘二千鬼。且一人餘二千鬼，二千人即餘四百萬鬼。積之久久，遍處皆鬼矣。試問此等舊鬼，將來如何著落？凡夫境界，安能百千化身耶？且問誰鬼幸而託生，誰鬼不幸而受罪耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕正人命終，自然有主，何至中陰身時，見人相如牛馬鵝鴨耶？〔答〕到此作不得主，譬如夢中顛倒，聖人亦有。孔子豈不知周公去世幾百年，而夢見之時，恐未必作死想。豈不知生者不當受奠，何以坐奠兩楹耶？聲聞有出胎之悶，菩薩有隔陰之迷，況凡夫乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕命終之時，欲念一動，必然墮落，而瞿陀尼中陰，前抱女身，何以生天？〔答〕臨終之念，固甚關切，而天福實由平日所造。譬如樹枝向東者，斷時還從東倒，向西者，還從西倒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕《觀經》九品往生，皆見蓮花之相，而郁單越中品生天，亦見蓮花，有何分別？〔答〕觀經中，每品皆有化佛來迎，生天者無化佛故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕欲入犬豕胎中，見諸美女，而瞿陀尼生天者，亦見美女，有何分別？〔答〕一屬情，一屬想；想者輕清，故上升；情者重濁，故下降，如《楞嚴經》說。經云：「純想即飛，必生天上。若有福慧，及與淨願，自然心開，往生佛國。情少想多，即為飛仙鬼王，或飛行夜叉。情想均等，不飛不墜，生於人間。想明斯聰，情幽斯鈍。情多想少，流入橫生。重為毛群，輕為羽族。七情三想，沈下水輪，身為餓鬼。九情一想，下入地獄，輕生有間，重生無間。純情，即入阿鼻地獄。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕入阿鼻獄者，甫入之時，見八萬四千劍林，猶如寶樹；大熱火焰，猶如蓮花；諸鐵嘴蟲，猶如鳧雁。而生天者，亦見種種境界，有何分別？〔答〕入地獄者，命終之時，以熱逼故，設此妄想。有此妄想，則成妄見。而生天者，四大輕適，熱則涼風吹之，寒則暖氣乘之，豈可概論。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     性學闡微類（七問七答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕季路問生死之說，仲尼拒之。子獨嘵嘵不已，毋乃素（＊同「索」，追求）隱行怪耶？〔答〕未知生，焉知死者？乃夫子婉轉啟發之也，非漫然拒絕之也。孔子曰：「死生亦大矣」（出《莊子》），豈素隱行怪耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕佛教所謂性，即無善無不善之說乎？〔答〕無善無不善，則頑空斷滅矣。世人非著於有，即著於無，非著於亦有亦無，即著於非有非無。所以《觀佛三昧經》：「譬之瞽人摸象也。生而盲者不識象，有一國王，集群瞽告曰：『汝欲知象形否？』 
    瞽人皆言願知。王敕象夫牽象於庭，命群瞽以手摸之。王曰：『汝等已知象形否？』皆曰：『已知。』摸其耳者，曰：『象形如箕』；摸其鼻者曰：『象形如琴』；摸其牙者曰：『象形如橛』；摸其背者曰：『象形如屋』；摸其髀者曰：『象形如壁』；摸其尾者曰：『象形如帚』；摸其足者曰：『象形如柱』。群瞽各執所見，爭競不已，繼以毆擊。王笑曰：『汝等皆未知象。箕者，其耳也；琴者，其鼻也；橛者，其牙也；屋者，其背也；壁者，其髀也；帚者，其尾也；柱者，其足也。』群瞽聞王所說，不敢復言，然意中猶信所摸不謬。」世人言性亦猶是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕萬物成必有壞，始必有終，性亦有生滅乎？〔答〕凡有形之物，即有成壞終始，性既無形，焉有生滅？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕然則性如虛空乎？〔答〕非也。虛空之空，名為頑空；性空之空，名為真空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕耳目，形也；見聞，神也。神若不滅，則能見能聞者，當少壯如一。乃垂暮之年，目力漸昏，耳力漸聵，則見聞之性，亦有老死，以是知神有生滅耳。〔答〕耳目昏聵，形骸所致，豈關聞見之性乎？目之能見，非自見也，依於見性而能見；耳之能聞，非自聞也，依於聞性而能聞。若謂目能自見，則瞪死人之目，亦當有見；而夢中閉眼之時，不應復見種種形像。若謂耳能自聞，則提死人之耳，亦當有聞；而夢中耳在床上，不應復聞他處之聲。安有生滅去來乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕性無生滅，略知其概，性無去來，所不解也。〔答〕乍去乍來者，妄想心也，非真性也。真性之大，包乎虛空。大千世界在我性中，不過如海上一浮漚耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕三途之報，以及託生人間，論相者，謂閻君所判；論性者，謂自業所招，敢問是非何在？〔答〕不執，則兩說皆是；執之，則兩說俱非。譬如夫婦共生一子，若兩人無心，曰此吾所生也，無傷也；倘夫婦赤面爭奪，以為此吾所生也，非汝所生也，則謬矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     惡道緣由類（十問十答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕鴛鴦鶉鴿，因宿世造淫，故今世為淫鳥。而飛雁喪偶，至死不合，宿世不淫明矣，何以亦墮鳥身？〔答〕十惡之中，淫其一耳。十惡皆可墮畜生，鴛鴦鶉鴿，從淫業而墮者也；孤雁之報，從他惡而墮者也；如《俱舍論》中說。論云：「人若造業，當墮畜生，各自差別。就中淫欲盛者，生鴿雀鴛鴦中；瞋恚盛者，生蝮蠍蚖蛇中；愚癡盛者，生豬羊蚌蛤中；驕慢盛者，生虎狼獅子中；掉戲盛者，生獼猴中；慳嫉盛者，生餓狗中。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕人若造罪，當入畜生胎，此時識得為畜生否？〔答〕到此不由作主。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕云何死後作不得主？〔答〕現在何曾作得主？同一美色也，淫人見之，愛入骨髓；妒婦見之，恨入骨髓。現在且然，何況身後？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕昔有忉利天王，自知壽盡，將入驢胎，至心歸依三寶，即時墮胎，復為天帝（詳《法句喻經》）。又何以說？〔答〕此因宿福深厚，故得挽回。不然，則母彘在前，但見美女；屎尿之氣，宛若旃檀矣（＊檀香）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕世人至眾，世事甚繁，若絲毫記錄，則積墨如山，且不足用，閻老何苦費此閒心，記此閒事？〔答〕一切惟心造。心能作天宮，心能作地獄。天宮內院，勝境甚多，然非營造所就，生於中者，自然受樂。地府泥犁，獄具無量，亦非營造所就，生於中者，自然受苦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕生時痛苦，從形體得，死後無形，痛苦誰受？〔答〕痛在於神，不在於形，若以形得，死人亦痛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕人造惡業，固當重治，但獄卒鬼王，其惡更甚，復有何等地獄報之？〔答〕若以事論，譬如獄卒奉命笞人，決無更受笞罪之事；若以理論，則阿旁獄卒等（＊阿旁：獄卒名，牛頭人手，兩腳牛蹄），皆造業者自心所現。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕地獄既有，當使世人各一目擊，方可信受。〔答〕將來目擊者，遍處皆是，但恨目擊者不能復歸耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕如來以足指按地，大千世界，皆成金色（見《維摩詰經》）。有此神通，盍破十方地獄，使受苦者盡生佛國？〔答〕大醫王能療惡病，不能救不服藥之人。造業者自招惡報，菩薩不能救之而免，猶之貧人枵腹，富者不能代之食而使飽也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕定業既所難免，佛法亦無所用，而經中動稱救度無量，何歟？〔答〕世間一切苦惱，皆由惡業所成，勸人不造惡業，已斷苦惱之根，非救度而何？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     婚嫁窮源類（八問八答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕淫既為萬惡之首，則聖王治世，當有以絕之，而伏羲通媒妁，合二姓之好，何耶？〔答〕此正所以息天下之淫也。婚禮不設，無論天下男女，必入禽獸之為，而所生子女，亦必致棄而不育。以故開一方便之門，定為婚姻之道，使男子各妻其妻，女子各夫其夫，父母各子其子，守其一而不亂也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕歸作合之權於媒妁，何也？〔答〕恐巧詐者取妍棄媸，開天下之爭也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕設問名納吉請期之禮，何也？〔答〕恐開後世苟合之途，故多其曲折也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕婚嫁之故，余既知之。男女之道，始於何日？〔答〕按《起世因本經》，劫初之時，眾生皆從光音天下，自然化生，不由母腹。逮食地味既久，形色醜惡，便有筋脈骨髓，分男女之相，而後有淫欲之情，此男女之道所由始也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕儒謂不孝有三，無後為大，而佛制辭親出俗，極言室家之為害。儒釋兩途，何以判然若此？〔答〕為善不同，同歸於治。世人根器不一，有佛法不足化，而儒教可化者；有儒教不足化，而佛法可化者。故三教聖人，雖同心協力，不得不分任其事，各立一種門庭，各垂一種教化，名雖三，而實則一也。譬如三大良醫，皆欲治病，而病有不同，若三人皆習一業，所濟必不能廣。又如刀兵劫至，有三大長者，各欲救人出城，若止開一門，所救亦必不廣。是故能盡仲尼之道，釋迦見之必喜，能盡釋迦之道，仲尼見之亦必喜。若謂從吾之教而善，則悅，不從吾之教而善，則不悅，亦不得為佛，不得為聖矣。隋李士謙曰：「三教如三光也，豈可缺一哉？」（出《隋書》）後人議論紛紛，徒形其隘耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕或疑羲皇諸聖，皆是大菩薩應化，不識有諸？〔答〕或亦有之。良弓之子，必學為箕；良冶之子，必學為裘。佛教有權有實，有漸有頓。離欲出家，實教頓教也；配合兩姓，漸教權教也。譬之不能持齋者，先勸之食三淨肉耳。三教聖人此心同，此理同也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕天下人人絕欲，百年後無復人類，奈何？〔答〕此等濁世，男女二十不嫁娶，則相窺相從矣，安得人人絕欲？只如足下自反，恐亦不能，況其他乎？漁人一日不捕魚，遂患舟楫之不通，是杞老憂天墜矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕設或有之，奈何？〔答〕果爾，則一切世間，皆如諸天化生，不由胎獄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     懺悔往生類（七問七答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕已造淫業，欲除其罪，當於佛前懺悔乎？抑從自心懺悔乎？〔答〕心即是佛，佛即是心。佛前懺悔，不礙自心懺悔，自心懺悔，不礙佛前懺悔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕今世所犯淫業，固當懺悔以消除，若過去世中所犯，涉於渺茫，何須懺悔？〔答〕吾等曠劫以來，至於今日，凡係四生六道之身，一一受過無量；凡係罪大惡極之事，一一造過無量。若懺悔今生，而不及宿世，豈非去草留根耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕善惡因果，父子不能相代，懺悔一身之業，猶恐不暇，並代四生六道懺悔，迂孰甚焉？〔答〕但求自利，不思利人者，凡夫之見。未求自度，先欲度人者，菩薩之心。禹稷己溺己饑，孔子老安少懷，范子先憂後樂，其揆一也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕淫欲固是生死之根，不可不斷。但出世之法，乃身後事耳，晚年修習，未為遲也。〔答〕凡事豫則立，不豫則廢。晚年而後修習，是猶饑而耕田，渴而鑿井矣。況得至晚年者，目前豈數數見哉？舉世盡從忙埵恁A誰人肯向死前休？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕末世眾生，貧苦殊甚，佛國樓閣宮殿，皆七寶莊嚴，何其苦樂之不均哉？況佛視眾生等於一子，何不分惠十方，使一切共用其樂乎？〔答〕苦樂天淵，現在之果，而所以致此者，過去之因。往昔因中，舉世皆造殺業，菩薩獨尚慈悲；舉世皆耽色欲，菩薩獨修梵行；舉世皆事貪吝，菩薩獨愛布施。作善作惡，既有天淵之別，各各不能相代，則受樂受苦，亦有天淵之別，各各不能相代。譬如舜目重瞳，較之雙眸而有餘；瞽瞍（＊舜之父）盲視，擬於獨眼而不足；舜雖大孝，豈能以己之有餘，補其親之不足哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕土階茅舍，乃見堯舜之仁；瓊室瑤台，適形桀紂之惡。佛既觀三界為牢獄，何必借七寶以莊嚴？〔答〕一則是萬姓之脂膏，一則是三生之福果。二者合觀，擬非其類。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕佛國清淨莊嚴，固萬倍於塵世，但經中所言，未免形容太過。若皆信之，不幾近於荒唐乎？〔答〕人所信者，不過耳目心思。耳目不及之處，猶謂荒唐，況心思不及者乎？譬如蚯蚓但知尺土中食泥之樂，不知蒼龍躍於大海，突浪沖波；亦如蜣蜋，但知糞壤內轉丸之樂，不知大鵬扶搖九萬里，風斯在下。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     如來應化類（七問七答）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕世人產育，必由陰道，菩薩入胎，必從右脅，何也？〔答〕凡夫有欲，故由產門，菩薩無欲，故從右脅。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕三界至尊，莫如天帝，而如來降生，四王忉利天子，皆恭敬奉承，得毋故為此言，以張大其說乎？〔答〕經稱六道，諸天亦在其中。世人觀之，以為尊而無對；佛眼視之，同為未出世之凡夫。故如來每一說法，無量帝釋天王，皆恭敬禮拜，聽受妙義。略言之，如《華嚴經》云：「爾時天王，遙見佛來，即以神力，化作寶蓮華藏獅子之座，百萬層級，以為莊嚴。百萬天王，恭敬頂禮。」《般若經》云：「一切世間天人阿修羅，皆應供養。」《大寶積經》云：「四天王天，三十三天，諸天子等，虛空散花；供養如來。」《蓮華面經》云：「帝釋天王，見世尊已，即敷高座，頂禮佛足。」《梵網經》云：「十八梵天，六欲天子，十六大國王，合掌至心，聽佛誦大乘戒。」《圓覺經》云：「爾時大梵王，二十八天王，即從座起，頂禮佛足。」《賢愚因緣經》云：「帝釋侍左，梵王侍右。」《普曜經》云：「梵王侍右，帝釋侍左。」《造像經》云：「梵王執白蓋在右，帝釋持白拂侍左。」《法華經》云：「是諸大梵天王，頭面禮佛，繞百千匝。」如是之類，不勝屈指。若如來福德，僅等諸天，則經中不敢說此大言，而梵王帝釋，豈容此等經典流通哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕《玉皇經》載：天帝說法，佛來聽受。然則非歟？〔答〕如來經典，佛口親宣。阿難結集，一言不妄。《玉皇經》者，出於後人之手，非玉帝降鸞之筆。雖其所言，不失尊崇玉帝之意，然未知所以尊矣。且爾亦聞佛教之大乎？合古今福德最厚之人，不如四王天一天人；合四王福德最厚之人，不如忉利天一天人；玉帝者，忉利天之王也。忉利而上，展轉相勝，至他化天，為欲界，有四重階級；他化而上，展轉相勝，至色究竟天，為色界，有十八重階級；色究竟而上，展轉相勝，至非非想天，為無色界，有四重階級；總為未出世之凡夫。若出世聖流，有聲聞小乘，自須陀洹，至阿羅漢，有四重階級；又上之，有緣覺、獨覺；又上之，則菩薩位中，有十信、十住、十行、十回向等，有數十重階級；又上之，得入初地，自歡喜地，至法雲地，又有十重階級；然後位臻等覺，為補處之尊，將成佛矣。佛為無上大法王，以其無有得而更上也。豈有玉皇說法，反來聽受者乎？蓮大師《正訛集》中，辨之甚詳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕如來降誕，既在周昭王時，則佛法在天竺國，已將五百年矣，孔子何以不聞其概？〔答〕孔子已微聞其略矣。昔太宰問孔子曰：「夫子聖者歟？」孔子曰：「聖則某弗敢。」又問三王五帝，孔子皆不對。太宰駭曰：「然則孰者為聖？」孔子動容有間，曰：「某聞西方有大聖人焉，不治而不亂，不言而自信，不化而自行，蕩蕩乎民無能名焉。」（出《列子·仲尼篇》）。安得謂不聞哉？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕佛教至漢明帝時，方傳東夏，孔子何由而知？〔答〕如來降生，此間已有其兆。昭王二十六年（坊本作二十四年）甲寅，四月八日，日有重輪，五色祥雲，入貫太微，遍照西方，大地震動，池井泛溢。王命太史蘇由筮之，得乾之九五。由曰：「西方有聖人降誕耳，卻後千年，教法來此。」王命鐫石記之，置之南郊祠前（出《周書異記》及《白馬寺碑記》）。則孔子所言，蓋有自矣，但教未東來，言之略耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕六經所言，方可為據，《列子》之書，何足信乎？〔答〕孔子生平所言，傳於後世者，百千中之一耳，安保其盡載六經乎？列子，學孔子者也，去聖未遠，其言必非無據。何由知數百年後，有佛法至此，而預為之地乎？且何以不言他方，而獨指西方乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    〔問〕上古無佛，人頌升平之化；後世有佛，反成叔季之風。其教亦何益於人國也？〔答〕諸佛降生，正因救度濁世，譬如因暗而設燈，非因設燈而始暗也。亂天下者，皆兇暴淫虐，最不信佛之人，曾見有斷酒戒葷，而殺人行劫，棲身寺院，而弒君篡奪者乎？劉宋文帝曰：「若使率土皆感佛化，朕則坐致太平矣。」（出《宋書》）。唐太宗序《三藏聖教》，極意尊崇，謂侍臣曰：「佛教廣大，莫極高深。」玄奘法師示寂，高宗曰：「朕失國寶矣。」哭之至慟，輟朝五日。玄宗聞神光師之論，歎曰：「佛恩如此，非師莫宣，朕當生生敬仰。」宋朝太祖、太宗，真、仁、高、孝，無不歸心佛門，精研大法，或駕臨佛宇，或問道禁中。（事跡見於唐宋史、《稽古略》、《文獻通考》、《北山錄》、《鄭景仲家集》等書）。所以古今來明智之人，類多歸向，深信禪學。有所悟入者，略言之，如許玄度（詢）、劉遺民（程之）、周道祖（續之）、雷仲倫（次宗）、宗少文（炳）、沈休文（約）、宋廣平（璟）、王摩詰（維）、王夏卿（縉）、杜黃裳（鴻漸）、白樂天（居易）、李習之（翱）、裴中立（度）、裴公美（休）、呂聖功（蒙正）、李文靖（沆）、王文正（旦）、楊大年（億）、尹師魯（洙）、富鄭公（弼）、文潞公（彥博）、楊次公（傑）、王敏仲（古）、趙清獻（抃）、周濂溪（敦頤）、邵堯夫（雍）、張安道（方平）、黃魯直（庭堅）、陳瑩中（瓘）、張無盡（商英）、張子韶（九成）、張德遠（浚）、王虛中（日休）、馮濟川（楫）、呂居仁（本中）、劉屏山（子翬）、李漢老（邴）等是也。敬佛法而明佛理者，如羊叔子（祜）、王茂宏（導）、謝安石（安）、何次道（充）、王逸少（羲之）、王文度（坦之）、謝康樂（靈運）、褚季野（裒）、蕭時文（瑀）、房喬年（玄齡）、杜克明（如晦）、魏元成（徵）、虞伯施（世南）、褚登善（遂良）、顏魯公（真卿）、李太白（白）、李鄴侯（泌）、柳子厚（宗元）、李浚之（渤）、寇萊公（準）、范文正（仲淹）、韓魏公（琦）、杜祁公（衍）、曾明仲（公亮）、二蘇兄弟（軾、轍）、呂晦叔（公著）、汪彥章（藻）、李屏山（之純）、張敬夫（栻）、呂東萊（祖謙）、劉靜齋（謐）等是也。近代名德尊信者，若趙松雪（孟頫）、宋景濂（濂）、周恂如（忱）、徐大章（一夔）、羅念庵（洪先）、唐荊川（順之）、趙大洲（貞吉）、陸平泉（樹聲）、陸五台（光祖）、殷秋溟（邁）、薛君采（蕙）、王弇洲（世貞）、宗子相（臣）、鄧定宇（以讚）、馮具區（夢禎）、虞長孺（淳熙）、袁玉蟠兄弟（宗道、宏道、中道）、陶石簣兄弟（望齡、奭齡）、焦漪園（竑）、黃慎軒（輝）、王宇泰（肯堂）、鍾伯敬（惺）等。卓然稱盛，若白沙（憲章）、陽明（守仁）二公，為道學宗主，而立言皆契禪門宗旨，得其傳者，若王龍溪（畿）、羅近溪（汝芳）、周海門（汝登）、楊貞復（起元）等，益深究大法。噫！佛法苟非最上真乘，有補王化，安得昔賢如是欽奉乎？（事跡散見於二十一史及，各文集各語錄）。戒淫之士，願回欲海之狂瀾，誠不可不留心於此也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     跋
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    勸善之書，展卷而令人攢眉者，其書必不傳；展卷而令人鼓掌者，其書亦必不傳。何則？一失之深，一失之淺也。吾師是集，意在戒淫，而復惓惓於生死之際，疑其過深矣。然於平旦時，取生死之說自問焉，則人人不能免也。挾不能免之心，復取是書，反覆玩味，而後知其學識之宏，菩心之切也，而後攢眉者皆鼓掌也。現在紙貴洛陽，他年再光梨棗，可遙卜已。　虞山門人陳聖來氏拜識。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     內典字義譯註
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     卷一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三途：即三惡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    優填王：梵語鄔陀衍那，此言出愛。亦云優陀延，即優填王也。○凡言梵語者，皆天竺國之語也，劫初皆梵天遺種，故稱梵。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    婆羅門：此云淨行，是西天四姓之一。詳《長阿含四姓經》。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八關齋：即八戒也。在家者皆可受，期止一日一夜，欲日日持，須日日受，受則不可破。若能上品持，雖一日一夜，亦決定生天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    羅漢：具云阿羅漢有三義：一殺煩惱賊，二不受後有，三應受人天供養。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    沙門：此云勤息，勤修戒定慧，息滅貪嗔癡也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舍利：此云骨身，亦云靈骨，四聖皆有之。形色不定，靈異無方，水火金石，皆不能損。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩：具云菩提薩埵。此言覺有情，同佛修證之謂覺，無明未盡之謂情。又有情，指眾生言，菩薩以斯道覺斯民，故云覺有情。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八念：念佛、念法、念僧、念戒、念捨、念天、念出入息、念死。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三界：欲界、色界、無色界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    涅槃：此云滅度，得寂滅樂，度生死苦。又涅曰不生，槃曰不滅。不生不滅，名為涅槃。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毯：音迭，其花可織為布，高昌國草木，罽賓國木本。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    琲e：具云琣驉A亦名殑伽，此云天堂來，其河近舍衛國。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩提：此言覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三惡道：地獄、餓鬼、畜生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三寶：佛、法、僧也。三寶六義詳《寶性論》。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    正覺：梵語三菩提，此言正覺。登佛之果，名成正覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿闍世：此言未生怨，瓶沙王之太子。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    北俱盧洲：在須彌山北，其洲人民，壽皆千歲。念衣得衣，思食得食，命終生天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    祇園：祇陀太子所施之樹，給孤長者所買之園，具云祇樹給孤獨園，今特省文耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    精舍：佛僧住處也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    比丘：此言乞士。乞法於佛，以資慧命。乞食於世，以養色身。又云破惡、怖魔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    轉輪聖王：輪王有四種，金輪王，王四天下；銀輪王，王三天下；銅輪王，王二天下；鐵輪王，王一閻浮提。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八難：一地獄、二餓鬼、三畜生、四邊地、五長壽天、六諸根不具、七生邪見家、八生於佛前佛後。有以北俱盧洲為長壽天者，謬也。觀《大般若經》，較量《壽命經》，可見。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來：梵語多陀阿伽度，此言如來，佛十號中之一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    釋迦牟尼佛：梵語釋迦，言能仁；梵語牟尼，此言寂默。謂德能仁濟群類，道尚寂默無為也。佛，覺也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天竺：即佛降生之國，亦名印度，亦名身毒，乃閻浮提之正中。先佛出世，皆在於此，周圍九萬餘里，三面距海，北背雪山，東至震旦國，南至金地國，西至阿窬遮國，北至小香山，各五萬八千里。其國於夏至午刻，用土圭測之，四面無影，其餘一切國土，皆有影。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    淨飯王：梵語閱頭檀，此言淨飯，或云白淨，佛之父王，迦維羅衛國主也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩耶夫人：具云摩訶摩耶，此言大術，或云大幻。謂能以大幻術，母諸佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    波羅叉：亦云畢利叉，此言無憂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四大天王：北，多聞天王；東，持國天王；南，增長天王；西，廣目天王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    忉利天王：即帝釋天主，釋提桓因也。《涅槃經》，別有十一名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    毗首羯磨：此云種種工業，西土工巧者，多祭此天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三十二相：足下平滿有千輻輪相。手足柔如兜羅綿。足指紋同綺畫，圓滿纖長。足跟與趺相稱，光潤高滿，雙□漸次纖圓。雙臂垂膝。陰藏有梵相。毛孔紺青宛轉。發皆右旋。膚不沾水。身皮金色晃耀。手足肩頸七處充滿。肩項殊妙。膊腋充實。容儀洪滿。體相端嚴。身量悉稱。威容廣大，如獅子王。常光面各一尋。四十齒齊密白如珂雪，四牙鋒利，得味中上味。舌相淨薄，能覆面輪至於發際。梵音和雅，遠近等聞。眼睫紺青齊整，鮮白紅環。面如滿月。眉相皎淨如天帝弓。眉間有白毫相。頂上高顯，周圓猶如天蓋。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八十隨形好：詳《華嚴》、《大般若》、《三昧海》等經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    耶輸陀羅：此云名聞，移施長者之女，悉達太子之妃，羅侯羅之母。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    瞿夷：此云明女，舍夷長者之女，《十二遊經》及《釋論》皆云是太子正妃，耶輸陀羅為次妃。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鹿野：釋長者之女，太子第三妃也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    波旬：亦云波卑夜，此云極惡，魔王名也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三昧：此言正定，揀非邪定也。亦云正受，不受諸受，名曰正受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六天：四王天，至他化天也。詳在後。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿難：此云慶喜，亦云歡喜，生於佛成道日，故名。乃斛飯王之子，佛之堂弟也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拘睒彌國：亦名僑賞彌，中天竺國之境。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩因提：長者名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩鄧女：摩鄧，摩鄧伽母也。摩鄧女，即指摩鄧伽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    目連：具云目犍連，此言采菽氏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    沙彌：此言息慈，息世染欲，慈濟眾生也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    安陀：近天竺之國。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    優婆塞：又云鄔波索迦，此言近事男，謂親近比丘而承事故。亦云鄔波薩哥，此言善宿男，謂雖在家，而男女不同宿也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    拘尸那城：此言角城，其城三角故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    迦葉佛：此云飲光，釋迦佛之師，賢劫千佛中，第三尊佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     卷二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八王：立春、春分、立夏、夏至、立秋、秋分、立冬、冬至。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六根：眼、耳、鼻、舌、身、意。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八苦：生、老、病、死、愛別離、怨憎會、求不得、五陰熾盛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    出家四眾：比丘、比丘尼、沙彌、沙彌尼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八部：天、龍、夜叉、乾闥婆、阿修羅、迦樓羅、緊那羅、摩侯羅伽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    比丘尼：此云乞士女。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    優婆夷：又云鄔波斯迦，此言近事女，謂親近比丘尼而承事故。亦云烏波薩吉，此言善宿女。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鳩摩羅什：此言童壽，天竺人，龜茲王甥也。苻堅建元九年，太史奏有德星現外國，故迎至此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    茶毗：亦云闍維，焚化也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三藏：經、律、論。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    浮屠：此云高顯，佛塔也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    彌勒：此言慈氏，姓也。繼釋迦而成佛，詳《彌勒下生成佛》等經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七佛：毗婆尸佛、尸棄佛、毗舍浮佛、拘留孫佛、拘那含牟尼佛、迦葉佛、釋迦牟尼佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    般泥洹：即般涅槃也，見前。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    六道：天、人、阿修羅、畜生、餓鬼、地獄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三長齋月：正、五、九。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    行者：修行之人也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四大：地、水、火、風也。有內外四大。以人身言，骨肉為地，精血為水，煖氣為火，運動為風。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    天眼：天眼，五通中之一通，其間廣狹不等，有外道天仙之天眼，有聲聞緣覺之天眼，有菩薩與佛之天眼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩登：具云摩登伽，此言本性。淫女也。後於楞嚴會上，聞法悟道，出家，名性比丘尼。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    優缽羅：此云青蓮花，非優曇缽羅也。優曇缽羅，樹名，此云靈瑞，其樹有實無花，若佛出世，或轉輪王出世，此花方開。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩醯首羅：此云大自在，乃色究竟天之王也。梵語阿迦尼吒，此云窒礙究竟，又云色究竟，乃色界之頂天也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閻浮提：具云閻浮那提，樹名也。此言勝金，樹下有金，故以名樹。又因洲有此樹，故以名洲。即南瞻部洲也，其地七千由旬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    郁單越：此言高出，亦云勝處，即北俱盧洲也，其地十千由旬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    瞿陀尼：亦云瞿耶尼，此言牛貨，即西牛貨洲也，其地八千由旬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    弗婆提：亦云毗提訶，亦云弗於逮，此言勝，即東勝神洲也，其地九千由旬。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    須彌：具云須彌盧，此言妙高，四寶所成曰妙，聳出眾山曰高。在四大天下之中，其高十六萬八千由旬，半出海水上，半藏海水下，頂有忉利天宮，日月行於出水上山之半。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    娑婆：又云娑訶，又云索訶，此言堪忍，即釋迦應化之土，大千世界之總名也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四天王：欲界第一天也，去地四萬二千由旬，宮殿鄰於日月。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    忉利天：梵語忉利，此言三十三，在四王天之上，帝釋居中。四面有三十二位小天子，為內輔臣，合成其數，非自下而上之三十三也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    夜摩天：具云須夜摩，此言善時分，在忉利天之上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    兜率天：具云兜率陀，此言妙足，在夜摩天之上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    化樂天：梵語須涅密陀，此言化自樂，在兜率天之上。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    他化自在天：梵語婆舍跋提，此言他化自在。在化樂在之上，乃欲界第六天也。此上欲色二界中間，有魔身天作王，王於欲界，方為欲界頂天。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    由旬：亦云由延，亦云踰善那，乃輪王巡狩一停之舍，猶此方之驛，有作十六里者，有作三十里、四十里、六十里、至八十里者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    甄叔迦：此言赤色。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿彌陀佛：梵語阿，此言無。梵語彌陀，此言量，以光明無量，壽命無量，福德無量故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三千大千世界：千日、千月、千須彌山，乃至千梵世天，名小千世界。千小千世界，名中千世界。千中千世界，名大千世界。以三次言千，故云三千，實則一大千也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩尼：正云末尼，此言離垢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八功德水：一澄淨、二清冷、三甘美、四輕軟、五潤澤、六安和、七能除饑渴、八長養諸根。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     卷三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七趣：《楞嚴經》以仙道合之六道，名為七趣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三獸：象、馬、兔。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵王：是娑婆世界之主。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    鐵圍：梵語斫迦羅，此言輪山，亦云鐵圍山，在四洲之外。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三世：過去、現在、未來。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五陰：色、受、想、行、識。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    聲聞：聞四諦聲教而得證果，名曰聲聞。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    九品往生：上中下三品，每品又分上中下，共成九品也。義詳《觀無量壽佛經》。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十惡：身三惡，口四惡，意三惡也。身，殺、盜、淫。口，妄言、綺語、兩舌、惡罵。意，貪、瞋、癡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    泥犁：地獄也，此言無有，言無有樂處，無有赦處也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿旁：獄卒也，此言無慈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    光音天：語言之時，口出淨光，名光音天。色界二禪天之頂，劫火至時，此天首免其災。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    地味：劫初地上所生之物也，狀如煎熱乳，味若細蜂蜜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四生：胎、卵、濕、化。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵行：持戒絕欲，名修梵行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三生：即三世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿修羅：此云無端正，男醜女端正故，亦云非天。有天之福，無天之德故。亦云無酒，釀酒不成，瞋心誓斷故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十八梵天：即色界天也，在欲界之上，已斷情欲，故稱為梵。十八者，梵眾天、梵輔天、大梵天、少光天、無量光天、光音天、少淨天、無量淨天、遍淨天、福生天、福愛天、廣果天、無想天、無煩天、無熱天、善見天、善現天、色究竟天也。義詳《楞嚴經》八九卷。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十六大國：皆天竺附近之國也，如央伽、摩竭提等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二十八天王：欲界六，色界十八，無色界四。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    非非想天：無色界極頂天也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    須陀洹四重階級：梵語須陀洹，此云入流，諸法眼淨，得預聖流也。合斯陀含，阿那含、阿羅漢，有四重階級。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    緣覺：聞佛說十二因緣法，而得悟道，故名緣覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    獨覺：出無佛世，獨自覺悟，名為獨覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十信：信心、念心、精進心、慧心、定心、不退心、回向心、護法心、戒心、願心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十住：發心住、治地住、修行住、生貴住、方便具足住、正心住、不退住、童真住、法王子住、灌頂住。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十行：歡喜行、饒益行、無瞋恨行、無盡行、離癡亂行、善現行、無著行、尊重行、善法行、真實行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十回向：救護一切眾生、離眾生相回向，不壞回向，等一切佛回向，至一切處回向，無盡功德藏回向，隨順平等善根回向，隨順等觀一切眾生回向，真如相回向，無縛解脫回向，法界無量回向。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    歡喜地十重階級：即十地也，歡喜地、離垢地、發光地、焰慧地、難勝地、現前地、遠行地、不動地、善慧地、法雲地。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    補處之尊：梵語阿惟顏，此云一生補處，言一來降生，即當成佛也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     省庵法師不淨觀頌　四念處頌（附）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     不淨觀頌（並敘）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛為貪欲眾生說不淨觀，觀之既久，貪欲即除，可以越愛河而超苦海。余閒居閱《大智度論》，因取意而為之頌，以此自警，並以警世云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    死想（先作此觀，為下九想張本）：有愛皆歸盡，此身寧久長。替他空墮淚，誰解反思量？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    脹想：記得穠華態，俄成□脹軀。眼前年少者，容貌竟何如？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    青瘀想：紅白分明相，青黃瘀爛身。請君開眼看，不是兩般人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    壞想：皮肉既墮落，五藏於中現。憑君徹底看，何處堪留戀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    血塗想：無復朱顏在，空餘殷血塗。欲尋妍醜相，形質漸模糊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    膿爛想：腐爛應難睹，腥臊不可聞。豈知膿潰處，蘭麝昔曾熏。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    啖想：羊犬食人肉，人曾食犬羊。不知人與畜，誰臭復誰香？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    散想：形骸一已散，手足漸移置。諦觀嫵媚姿，畢竟歸何處？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    骨想：本是骷髏骨，曾將誑惑人。昔時看是假，今日睹方真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    燒想：火勢既猛烈，殘骸忽無有。試看煙焰中，著得貪心否？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前詩粗示端緒，尚未諦審觀察，復作五言律，以廣之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    死想：所愛竟長別，淒涼不忍看。識才離故體，屍已下空棺。夜火虛堂冷，秋風素幔寒。勸君身在日，先作死時觀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    脹想：風大鼓其內，須臾□脹加。身如盛水袋，腹似斷藤瓜。垢膩深塗炭，蠅蛆亂聚沙。曾因薄皮誑，翻悔昔年差。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    青瘀想：風日久吹炙，青黃殊可憐。皮乾初爛橘，骨朽半枯椽。耳鼻缺還在，筋骸斷復連。石人雖不語，對此亦潸然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    壞想：肌膚才脫落，形質便遭傷。瓜裂半開肉，蛇鑽欲出腸。枯藤纏亂髮，濕蘚爛衣裳。寄語嬋娟子，休將畫糞囊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    血塗想：一片無情血，千秋不起人。淋漓塗宿草，狼藉汙埃塵。莫辨妍媸相，安知男女身。哀哉癡肉眼，錯認假為真。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    膿爛想：薄皮糊破紙，爛肉棄陳羹。膿血從中潰，蠅蛆自外爭。食豬腸易嘔，洗狗水難清。不是深憎惡，何由斷妄情？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    啖想：屍骸遭啖食，方寸少完全。不飽饑鳥腹，難乾饞狗涎。當年空自愛，此日有誰憐。不若豬羊肉，猶堪值幾錢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    散想：四體忽分散，一身何所從。豈唯姿態失，兼亦姓名空。長短看秋草，穠纖問晚風。請君高著眼，此事細推窮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    骨想：皮肉已銷鑠，唯餘骨尚存。雨添苔蘚色，水浸土沙痕。牽挽多蟲蟻，收藏少子孫。風流何處去，愁殺未歸魂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    燒想：烈焰憑枯骨，須臾方熾然。紅飛天際火，黑透樹頭煙。妄念同灰盡，真心並日懸。欲超生死路，此觀要精研。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四念處頌（並敘）
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛垂涅槃，囑諸比丘，依四念處住，如佛無異。今時丁末法，正念者少，顧此法門，何人修學？豈惟不思其義，抑亦未識其名，可勝歎耶！余山居無事，讀《涅槃·遺教品》，因取其意，以入聲律，俾歌詠者，正念增長，妄心息滅，置諸座隅，日以自警，並不忘遺誡云。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀身不淨：一興顛倒想，遂有幻緣身。膿血常交湊，腥臊每具陳。紙粘皮裹肉，藤絆骨纏筋。毛覆叢叢草，蟲居比比鄰。內藏惟臭穢，外飾但衣巾。四大元無實，諸根豈有真。語言風自響，動轉氣相循。強號為男女，虛名立主賓。百年三尺土，萬古一堆塵。貴賤空回首，賢愚共愴神。徒生復徒死，誰識本來人。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀受是苦：眾苦從何起，深知受者情。順違才領納，取捨便縱橫。有盛衰還至，無榮辱不成。怨從親堨X，哀是樂中生。王謝家何在，曹劉國已傾。悲歡幾場夢，勝敗一棋枰。事與心違背，貧將病合併。錢神呼不至，窮鬼送難行。戚戚終何益，悱悱漫不平。無求卑亦貴，知足欠還盈。若悟真空理，憂欣何處萌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀心無常：妄心無著處，體相竟如何？閃閃風中燭，搖搖水上波。一家門戶別（六根），六個弟兄多（六識）。擾擾各馳競（如眼逐色，耳逐聲等），紛紛總不和（如眼不與聲和，耳不與色和等），青黃俄改換（眼識無常），動靜屢遷訛（耳識無常）。臭別香隨到（鼻識無常），甜來淡又過（舌識無常）。炎涼易翻覆（身識無常），好惡每偏頗（意識無常）。境滅心安寄，情忘智亦孤。掀翻五欲窟，搗盡六根窩。劫賊歸王化，飛禽出網羅。何當悟常住，諸妄盡消磨。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀法無我：諸法從緣起，初無我主張。因緣有生滅，念慮遂低昂。欲得翻成失，求閑反遇忙。畏寒冬不輟，苦熱夏偏長。貧憶富時樂，老追年壯強。有誰憎順適，若個好危亡（得失閑忙冷熱等，皆從緣生，不因我有）。自在方為主，遷流豈是常。離根念何起，無識境還忘。內外無些子，中間有底藏。六窗虛寂寂，一室露堂堂。但得塵勞盡，居然大覺王。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
