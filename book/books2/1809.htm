<html>
 <head>
  <meta content="text/html; charset=utf-8" http-equiv="Content-Type"/>
  <title>
   華嚴選讀
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      華嚴選讀
      <span lang="EN-US">
      </span>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     佛陀教育基金會選錄
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style='font-family:"Times New Roman";"Courier New"'>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      復菴和尚華嚴綸貫
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      淨行品第十一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      大方廣佛華嚴經疏觀自在菩薩章
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      大方廣佛華嚴經普賢菩薩行願品
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     復菴和尚華嚴綸貫
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛滅度後六百年。有龍樹菩薩。世間文字一時讀盡。發心入龍宮看藏。見華嚴有三本。上本中本下本。上本有十三千大千世界微塵數偈。一四天下微塵數品。中本有四十九萬八千八百偈。一千二百品。下本有十萬偈。四十八品。遂記得下本回歸西土。自西土傳到此方者。乃八十卷經。三十九品。品分為七處九會。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七處九會者。初菩提場。說經六品。十一卷。二普光明殿。說經六品。四卷。三忉利天。說經六品。三卷。四夜摩天。說經四品。三卷。五兜率天。說經三品。十二卷。六他化天。說經一品。六卷。七重會普光明殿。說經十一品。十三卷。八三會普光明殿。說經一品。七卷。九逝多林。說經一品。二十一卷。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此乃下本前分四萬五千偈。尚有五萬五千偈。九品在西土。經雖未足。而序正流通意已備。何以知之。清涼國師判五卷經為序分。五十五半卷經為正宗分。十九卷半經為流通分。行願品為別行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大方廣佛華嚴經者。大以當體得名。常遍為義。常則豎窮三際。遍則橫遍十方。方以就法得名。軌持為義。軌則軌生物解。持則任持自性。廣以從用得名。包博為義。包則廣容。博則普遍。佛以就人得名。覺照為義。覺則悟大夜之重昏。照則朗萬法之幽邃。華以從喻得名。感果嚴身為義。感果則萬行圓成。如桃李華。先華後果。嚴身則眾德備體。如金玉華。但有嚴身義。而無結果義。嚴以功用得名。資莊為義。資則資廣大之體用。莊則莊真應之佛身。經以能詮得名。攝持為義。攝則攝眾生之無邊。持則持性相之無盡。故名大方廣佛華嚴經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又復大是遮那之體。方是遮那之相。廣是遮那之用。佛是毘盧遮那佛。華是普賢屬大行。嚴是文殊屬大智。大意明欲得成佛。先以文殊之大智。運普賢之大行。莊嚴毘盧遮那佛果上體大相大用大。故名大方廣佛華嚴經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又復大字配法身。方字配智身。廣字配化身及意生身。佛字配菩提身及威勢身。華字配福德身及願身。嚴字配相好莊嚴身。經字配力持身。故名大方廣佛華嚴經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    世主妙嚴品者。世即三世間。有情世間。器世間。正覺世間。如經中說無量阿修羅王。無量諸大龍王。日天子等。此即有情世間主也。如說山神。林神。樹神。風神。河神等。此即器世間主也。如說普賢菩薩。寶燄妙光菩薩。大福光智生菩薩。大明德美音菩薩等。此即正覺世間主也。有情世間莊嚴器世間、正覺世間。器世間莊嚴有情世間、正覺世間。正覺世間莊嚴器世間、有情世間。三世間互相莊嚴謂之妙。故曰世主妙嚴品。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又第一會說如來依正法門（正報即自身。依報即所住屋宅）。第二會說十信。第三會說十住。第四會說十行。第五會說十回向。第六會說十地。第七會說等覺妙覺。前七會普是次第說。謂之行布法門。第八會普慧雲興二百問。普賢瓶瀉二千酬。凡說一法。一切法皆在堻\。謂之圓融法門。行布如桃華李華。先華後果。圓融如蓮華。華果同時。就圓融又有二義。一因該果海。二果徹因源。因該果海者。舉十信。前十住。十行。十迴向。十地。等覺。妙覺都在堻\。果徹因源者。舉等覺。妙覺。後十地。十回向。十行。十住。十信。亦都在堻\。所以道。行布則教相差別。圓融則性相無礙。相是即性之相。故行布不礙圓融。性是即相之性。故圓融不礙行布。圓融不礙行布。故則一為無量。行布不礙圓融。故則無量為一。無量為一。則融通隱隱。一為無量。則涉入重重。第九會說果法界。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又此經行動格式。先大後小。經首便云。爾時世尊在摩竭提國。阿蘭若法菩提場中。於一切法成最正覺智入三世悉皆平等。其身充滿一切世間。其音普順十方國土。譬如虛空具含眾像。於諸境界無所分別。此是大開一口吞盡十方世界了也。若於此承當未得。遂漸漸放小接人。以十一卷經為眾生開發信門。四十一卷經為眾生開發解門。七卷經為眾生開發行門。二十一卷經為眾生開發證門。一部經不出信解行證四門。此乃能詮之教。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其次所詮之義者。不出四分。五周。六相。十玄。四種法界。二十重華藏及無量香水海。四分者。一舉果勸樂生信分。二修因契果生解分。三託法進修成行分。四依人證入成德分。五周者。十一卷經屬所信因果周。四十一卷經前屬差別因果周。後屬平等因果周。七卷經屬成行因果周。二十一卷經屬證入因果周。六相者。總相。別相。同相。異相。成相。壞相。若喻說者。總是一個人。謂之總相。手腳頭目各別。謂之別相。眼耳鼻舌手腳同共一身。謂之同相。眼要見。耳要聞。舌要味。鼻要香。手要捉。足要奔。功用各異。謂之異相。八萬四千毛孔一時成了。謂之成相。頭要向上。腳要向下。眉在眼上。耳在兩邊。不得紊亂。各住本位。謂之壞相。其次法說者。八十卷經屬總相。卷卷經文各別。謂之別相。同是一部經。謂之同相。十一卷經要開信。四十一卷經要開解。七卷經要開行。二十一卷經要開證。功用各異。謂之異相。八十卷經卷卷皆成就。謂之成相。第一卷經不得在第二卷經後。第二卷經不得在第三卷經後。前不得在後。後不得在前。各各壞歸本位。所謂是法住法位。世間相常住。謂之壞相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其次十玄者。一同時具足相應門（如海一滴。味具百川）。二廣狹自在無礙門（一尺之鏡。現千重影）。三一多相容不同門（一室千燈。光光涉入）。四諸法相即自在門（如金與石。二不相離）。五祕密隱顯俱成門（片月澄空。晦明相並）。六微細相容安立門（如琉璃瓶。盛多芥子）。七因陀羅網境界門（兩鏡互照。傳輝相瀉）。八託事顯法生解門（立像豎臂。觸目皆道）。九十世隔法異成門（一夕之夢。翱翔百年）。十主伴圓明具德門（北辰所居。眾星皆拱）。華嚴經大義要於一塵上明六相十玄。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其次四種法界者。圭峰禪師云。未明理事。不說有空。直指本覺靈源。故曰一真法界。從一真法界分出理法界。事法界。理事無礙法界。事事無礙法界。法以軌則為義。界以性分為義。此真空軌則之法。在理為理法界。在事為事法界。在理事為理事無礙法界。在事事為事事無礙法界。蓋理無分限。事有千差。古詩云。春色無高下。華枝有短長。只如經中說有一智人（諸佛菩薩）破一微塵（凡夫一身之上有我法二執）出大經卷（理法界）。書寫三千大千世界事（事法界。理事無礙法界。事事無礙法界）。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其次二十重華藏世界者。十重表自利。十重表利他。毘盧遮那佛居第十三重者。表利他心切。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又復須知有十處放光。初菩提場有二。初面門放光。表教道遐舒故。次眉間放光。通表一乘中道故。二普光明殿足輪放光。表信初行本故。三忉利天足指放光。表安住故。四夜摩天足上放光。表依行故。五兜率天膝輪放光。表屈伸回向故。六他化天眉間放光。表證十如中道故。七重會普光明殿又有二。初眉間放光。表不住生死涅槃二邊故。次口門放光。表佛口生普賢長子故。九逝多林眉間放光。表證窮法界中道故。所有第三會普光明殿不放光者。表行依解發。只發解光故。（又有八入三昧。第一會普賢入毘盧遮那如來藏身三昧。第三會法慧菩薩入菩薩無量方便三昧。第四會功德林菩薩入菩薩善思惟三昧。第五會金剛幢菩薩入智光三昧。第六會金剛藏菩薩入菩薩智慧光明三昧。第七會如來自住剎那際三昧。第八會普賢菩薩入佛華嚴三昧。第九會如來自入師子頻申三昧。第二會文殊不入者。信未入位故。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又九會各有主。第一會普賢。第二會文殊（此經普賢為長子。文殊為幼男）。第三會法慧。第四會功德林。第五會金剛幢。第六會金剛藏。第七會普賢與如來。普賢品談平等因。如來出現品談平等果。第八會又普賢。第九會如來與善友也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又三十九品。只有阿僧祇品與如來隨好光明品是佛說（此二品乃佛親證法門）。其餘品皆諸菩薩與雲臺寶網演說。佛但放光而已。許多所詮之義。盡從無邊香水海中流出。無邊香水海又從一心上流出。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其出善財童子於福城東際大塔廟前。參見文殊。文殊作象王回顧。師子頻申。是時六千比丘言下成道。五眾益友頓起初心。善財悟了。文殊告云。汝今見我得根本智。未得差別智。可以南遊（南即虛明之地。乃自己也）。經歷一百一十城。參見五十三善知識。差別門庭。一一透過。成等正覺。佛國禪師頌云。出林還又入林中。便見娑羅佛廟東。師子頻申芳草綠。象王回顧落花紅。六千乞士十心滿。五眾高人一信通。珍重吾師向南去。百城煙水渺無窮。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    於是善財禮辭文殊。登妙高峰。求見德雲比丘。繞峰七日不見。後於別峰相見。妙峰即向上一著。盡十方世界只是一箇妙峰。善財所以不見。若要有見有聞有說有聽。除是別峰。別峰即第二位頭也。又頌曰。德雲常在妙高峰。行繞峰頭不定蹤。七日既云尋不見。一朝何故卻相逢。發心住處師緣合（當發心住）。普見門中佛境容（善財得普見法門）。回首夕陽坡下望。白雲青嶂萬千重。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善財禮辭南遊。凡見一善知識。皆云我已先發阿耨多羅三藐三菩提心。未知菩薩修何等行。云何發心。先呈已發。後問行門。乃是先悟後修也。其間如見勝熱婆羅門。四面火聚。中有刀山。高峻無極。善財登山投火。得無盡輪法門。證王子位。此乃逆境也。忠禪師頌曰。童子尋求勝熱公。門庭別露一家風。刀山火聚方登跳。頓悟圓明色是空。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又如見無厭足王坐金剛座。十千大臣前後圍繞。十萬猛卒其形醜惡。皆攘臂瞋目。其所犯者或斷手足。或截耳鼻。王治事已。執善財手入宮。命之同坐。見其宮殿廣博。皆以妙寶之所合成。告善財言。我得如幻法門。身語意業。未曾煩一眾生。此亦逆境也。忠禪師頌曰。王者威嚴獄吏嗔。剜心劈腹太愁人。逡巡引入無生殿。一曲後園桃李春。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又如見婆須密女所住之宅。廣博嚴麗。寶樹寶暀峊H寶獺C一一皆有十大園林以為莊嚴。其身出大光明。普照一切宮殿。或執或抱。或吻或唼。皆獲清涼。告善財言。我得離貪慾際法門。佛國禪師頌曰。相逢相問有何緣。高行如來一寶錢。執手抱身心月靜。吻唇唼舌戒珠圓。人非人女皆隨現。天與天形應不偏。三德已明貪慾際。酒樓花洞醉神仙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其次併見德生童子。有德童女兩人。男表智。女表悲。童者無染習。忠禪師頌曰。童女童男骨月新。手中牽個玉麒麟。殷勤來報善財道。彌勒樓前路最親。又佛國頌云。德生有德兩和融。同幻同生意莫窮。同住同修成解脫。同悲同智顯靈功。同緣同想心冥契。同見同知道轉通。若要一生成佛果。毘盧樓閣在南中。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善財於是禮辭。詣彌勒閣前禮拜云。惟願大聖開樓閣門。令我得入。彌勒領無量諸大菩薩從他方來（表法無所住）。彈指一聲（表不離當處）。閣門遂開。善財即入。入已復閉（表攝用歸體。又表理絕門戶）。善財見一樓閣。廣博無盡。猶如虛空。又見一樓閣中有無量諸妙樓閣。一一樓閣中皆有彌勒。一一彌勒前皆有善財。一一善財皆悉合掌回顧。一善財之身遍入一切善財身內。一切善財身皆攝歸一善財身內。一樓閣為主。一切樓閣為伴。互遍互容。互攝互入。重重重重。無盡無盡。此乃證入法界也。佛國頌云。樓閣門前立片時。龍華師主遠方歸。不唯彈指觀深妙。又聽慈音語細微。理智行為身日月。菩提心是道樞機。許多境界何來去。萬里天邊一雁飛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善財證得一切境界莊嚴藏解脫門。自念我今所證。不因福城東際大塔廟前見文殊指教。爭得到此境界。作是念時。文殊遂舒金臂。過一百一十城。不見文殊身。只見文殊手（初悟似有能所證。悟了能所俱亡）。摩善財頂云。善哉善哉。汝所證法。解雖已圓。而行未圓。可更去見普賢。彼當令汝得深妙行。於是善財辭退。詣佛會中。於紅蓮座上。參見普賢。智悲圓滿行願功成。得一切佛剎微塵數三昧法門。佛國頌云。百十由旬摩頂歸。片心思見普賢師。堂堂現在紅蓮座。落落分明白象兒。沙劫智悲方滿日。微塵行願正圓時。佛功德海重宣說。愁見波濤轉渺瀰。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善財見文殊乃是解圓。又見普賢乃是行圓。行解既圓。末後一偈只云。剎塵心念可數知。大海中水可飲盡。虛空可量風可繫。無能盡說佛功德。便休。更不曾說善財甚處成佛。具三十二相。八十種好。到此方知。上無佛道可成。下無眾生可度。一切眾生本來成佛。生死涅槃猶如昨夢。圓覺經云。成道亦無得。本性圓滿故。古德云。學道先須細識心。細中之細最難明。個中尋到無尋處。始信凡心是佛心。忠禪師頌曰。打鼓弄琵琶。還他一會家。木童能撫掌。石女解烹茶。雲散天邊月。春來樹上花。善財參遍處。黑豆未生芽。所以趙州行腳遍參了。卻云佛之一字吾不喜聞。張無盡居士頌曰。趙州八十猶行腳。只為心頭未悄y。及至遍參無一事。始知虛費草鞋錢。皆與此經同意。余嘗隨侍真歇禪師。於雜華大意。耳剽目竊。得其一。二。不敢自秘。輒此錄出。以廣流通矣。 
    　音釋（骨月。月同肉。）
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復菴和尚華嚴綸貫終
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    晉義熙十四年。北天竺三藏佛度跋陀羅。此云覺賢。於揚州謝司空寺。翻梵本三萬六千頌。成晉經六十卷。沙門法業筆受。慧嚴慧觀潤色。謝司空寺者。即今潤州興嚴寺是。由興華嚴故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    證聖元年。于闐三藏實叉難陀。此云喜學。於東都佛授記寺。再譯舊文。兼補諸闕。計益九千頌。通舊總四萬五千頌。合成唐本八十卷。大德義淨三藏弘景禪師。圓測法師。神英法師。法寶法師。賢首法師等同譯。復禮法師綴文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     大方廣佛華嚴經卷第十四
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    唐于闐國三藏沙門實叉難陀譯
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     淨行品第十一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時智首菩薩。問文殊師利菩薩言。佛子。菩薩云何得無過失身語意業。云何得不害身語意業。云何得不可毀身語意業。云何得不可壞身語意業。云何得不退轉身語意業。云何得不可動身語意業。云何得殊勝身語意業。云何得清淨身語意業。云何得無染身語意業。云何得智為先導身語意業。云何得生處具足。種族具足。家具足。色具足。相具足。念具足。慧具足。行具足。無畏具足。覺悟具足。云何得勝慧。第一慧。最上慧。最勝慧。無量慧。無數慧。不思議慧。無與等慧。不可量慧。不可說慧。云何得因力。欲力。方便力。緣力。所緣力。根力。觀察力。奢摩他力。毘缽舍那力。思惟力。云何得蘊善巧。界善巧。處善巧。緣起善巧。欲界善巧。色界善巧。無色界善巧。過去善巧。未來善巧。現在善巧。云何善修習念覺分。擇法覺分。精進覺分。喜覺分。猗覺分。定覺分。捨覺分。空。無相。無願。云何得圓滿檀波羅蜜。尸波羅蜜。羼提波羅蜜。毘黎耶波羅蜜。禪那波羅蜜。般若波羅蜜。及以圓滿慈悲喜捨。云何得處非處智力。過未現在業報智力。根勝劣智力。種種界智力。種種解智力。一切至處道智力。禪解脫三昧染淨智力。宿住念智力。無障礙天眼智力。斷諸習智力。云何常得天王。龍王。夜叉王。乾闥婆王。阿修羅王。迦樓羅王。緊那羅王。摩侯羅伽王。人王。梵王之所守護。恭敬供養。云何得與一切眾生。為依。為救。為歸。為趣。為炬。為明。為照。為導。為勝導。為普導。云何於一切眾生中。為第一。為大。為勝。為最勝。為妙。為極妙。為上。為無上。為無等。為無等等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時文殊師利菩薩。告智首菩薩言。善哉。佛子。汝今為欲多所饒益。多所安隱。哀愍世間。利樂天人。問如是義。佛子。若諸菩薩。善用其心。則獲一切勝妙功德。於諸佛法。心無所礙。住去來今。諸佛之道。隨眾生住。琱ㄠ侁驉C如諸法相。悉能通達。斷一切惡。具足眾善。當如普賢色像第一。一切行願。皆得具足。於一切法。無不自在。而為眾生第二導師。佛子。云何用心能獲一切勝妙功德。佛子。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    菩薩在家
    <span>
    </span>
    當願眾生    知家性空    免其逼迫
   </p>
   <p class="MsoPlainText" style="text-indent:24.0pt;">
    孝事父母
    <span>
    </span>
    當願眾生    善事於佛    護養一切
   </p>
   <p class="MsoPlainText" style="text-indent:24.0pt;">
    妻子集會
    <span>
    </span>
    當願眾生    冤親平等    永離貪著
   </p>
   <p class="MsoPlainText" style="text-indent:24.0pt;">
    若得五欲
    <span>
    </span>
    當願眾生    拔除欲箭    究竟安隱
   </p>
   <p class="MsoPlainText" style="text-indent:24.0pt;">
    妓樂聚會
    <span>
    </span>
    當願眾生    以法自娛    了妓非實
   </p>
   <p class="MsoPlainText" style="text-indent:24.0pt;">
    若在宮室
    <span>
    </span>
    當願眾生    入於聖地    永除穢欲
   </p>
   <p class="MsoPlainText" style="text-indent:24.0pt;">
    著瓔珞時
    <span>
    </span>
    當願眾生    捨諸偽飾    到真實處
   </p>
   <p class="MsoPlainText" style="text-indent:24.0pt;">
    上昇樓閣
    <span>
    </span>
    當願眾生    昇正法樓    徹見一切
   </p>
   <p class="MsoPlainText" style="text-indent:24.0pt;">
    若有所施
    <span>
    </span>
    當願眾生    一切能捨    心無愛著
   </p>
   <p class="MsoPlainText" style="text-indent:24.0pt;">
    眾會聚集
    <span>
    </span>
    當願眾生    捨眾聚法    成一切智
   </p>
   <p class="MsoPlainText" style="text-indent:24.0pt;">
    若在厄難
    <span>
    </span>
    當願眾生    隨意自在    所行無礙
   </p>
   <p class="MsoPlainText" style="text-indent:24.0pt;">
    捨居家時
    <span>
    </span>
    當願眾生    出家無礙    心得解脫
   </p>
   <p class="MsoPlainText" style="text-indent:24.0pt;">
    入僧伽藍
    <span>
    </span>
    當願眾生    演說種種    無乖諍法
   </p>
   <p class="MsoPlainText" style="text-indent:24.0pt;">
    詣大小師
    <span>
    </span>
    當願眾生    巧事師長    習行善法
   </p>
   <p class="MsoPlainText" style="text-indent:24.0pt;">
    求請出家
    <span>
    </span>
    當願眾生    得不退法    心無障礙
   </p>
   <p class="MsoPlainText" style="text-indent:24.0pt;">
    脫去俗服
    <span>
    </span>
    當願眾生    勤修善根    捨諸罪軛
   </p>
   <p class="MsoPlainText" style="text-indent:24.0pt;">
    剃除鬚髮
    <span>
    </span>
    當願眾生    永離煩惱    究竟寂滅
   </p>
   <p class="MsoPlainText" style="text-indent:24.0pt;">
    著袈裟衣
    <span>
    </span>
    當願眾生    心無所染    具大仙道
   </p>
   <p class="MsoPlainText" style="text-indent:24.0pt;">
    正出家時
    <span>
    </span>
    當願眾生    同佛出家    救護一切
   </p>
   <p class="MsoPlainText" style="text-indent:24.0pt;">
    自歸於佛
    <span>
    </span>
    當願眾生    紹隆佛種    發無上意
   </p>
   <p class="MsoPlainText" style="text-indent:24.0pt;">
    自歸於法
    <span>
    </span>
    當願眾生    深入經藏    智慧如海
   </p>
   <p class="MsoPlainText" style="text-indent:24.0pt;">
    自歸於僧
    <span>
    </span>
    當願眾生    統理大眾    一切無礙
   </p>
   <p class="MsoPlainText" style="text-indent:24.0pt;">
    受學戒時
    <span>
    </span>
    當願眾生    善學於戒    不作眾惡
   </p>
   <p class="MsoPlainText" style="text-indent:24.0pt;">
    受闍梨教
    <span>
    </span>
    當願眾生    具足威儀    所行真實
   </p>
   <p class="MsoPlainText" style="text-indent:24.0pt;">
    受和尚教
    <span>
    </span>
    當願眾生    入無生智    到無依處
   </p>
   <p class="MsoPlainText" style="text-indent:24.0pt;">
    受具足戒
    <span>
    </span>
    當願眾生    具諸方便    得最勝法
   </p>
   <p class="MsoPlainText" style="text-indent:24.0pt;">
    若入堂宇
    <span>
    </span>
    當願眾生    昇無上堂    安住不動
   </p>
   <p class="MsoPlainText" style="text-indent:24.0pt;">
    若敷床座
    <span>
    </span>
    當願眾生    開敷善法    見真實相
   </p>
   <p class="MsoPlainText" style="text-indent:24.0pt;">
    正身端坐
    <span>
    </span>
    當願眾生    坐菩提座    心無所著
   </p>
   <p class="MsoPlainText" style="text-indent:24.0pt;">
    結跏趺坐
    <span>
    </span>
    當願眾生    善根堅固    得不動地
   </p>
   <p class="MsoPlainText" style="text-indent:24.0pt;">
    修行於定
    <span>
    </span>
    當願眾生    以定伏心    究竟無餘
   </p>
   <p class="MsoPlainText" style="text-indent:24.0pt;">
    若修於觀
    <span>
    </span>
    當願眾生    見如實理    永無乖諍
   </p>
   <p class="MsoPlainText" style="text-indent:24.0pt;">
    捨跏趺坐
    <span>
    </span>
    當願眾生    觀諸行法    悉歸散滅
   </p>
   <p class="MsoPlainText" style="text-indent:24.0pt;">
    下足住時
    <span>
    </span>
    當願眾生    心得解脫    安住不動
   </p>
   <p class="MsoPlainText" style="text-indent:24.0pt;">
    若舉於足
    <span>
    </span>
    當願眾生    出生死海    具眾善法
   </p>
   <p class="MsoPlainText" style="text-indent:24.0pt;">
    著下裙時
    <span>
    </span>
    當願眾生    服諸善根    具足慚愧
   </p>
   <p class="MsoPlainText" style="text-indent:24.0pt;">
    整衣束帶
    <span>
    </span>
    當願眾生    檢束善根    不令散失
   </p>
   <p class="MsoPlainText" style="text-indent:24.0pt;">
    若著上衣
    <span>
    </span>
    當願眾生    獲勝善根    至法彼岸
   </p>
   <p class="MsoPlainText" style="text-indent:24.0pt;">
    著僧伽黎
    <span>
    </span>
    當願眾生    入第一位    得不動法
   </p>
   <p class="MsoPlainText" style="text-indent:24.0pt;">
    手執楊枝
    <span>
    </span>
    當願眾生    皆得妙法    究竟清淨
   </p>
   <p class="MsoPlainText" style="text-indent:24.0pt;">
    嚼楊枝時
    <span>
    </span>
    當願眾生    其心調淨    噬諸煩惱
   </p>
   <p class="MsoPlainText" style="text-indent:24.0pt;">
    大小便時
    <span>
    </span>
    當願眾生    棄貪瞋癡    蠲除罪法
   </p>
   <p class="MsoPlainText" style="text-indent:24.0pt;">
    事訖就水
    <span>
    </span>
    當願眾生    出世法中    速疾而往
   </p>
   <p class="MsoPlainText" style="text-indent:24.0pt;">
    洗滌形穢
    <span>
    </span>
    當願眾生    清淨調柔    畢竟無垢
   </p>
   <p class="MsoPlainText" style="text-indent:24.0pt;">
    以水盥掌
    <span>
    </span>
    當願眾生    得清淨手    受持佛法
   </p>
   <p class="MsoPlainText" style="text-indent:24.0pt;">
    以水洗面
    <span>
    </span>
    當願眾生    得淨法門    永無垢染
   </p>
   <p class="MsoPlainText" style="text-indent:24.0pt;">
    手執錫杖
    <span>
    </span>
    當願眾生    設大施會    示如實道
   </p>
   <p class="MsoPlainText" style="text-indent:24.0pt;">
    執持應器
    <span>
    </span>
    當願眾生    成就法器    受天人供
   </p>
   <p class="MsoPlainText" style="text-indent:24.0pt;">
    發趾向道
    <span>
    </span>
    當願眾生    趣佛所行    入無依處
   </p>
   <p class="MsoPlainText" style="text-indent:24.0pt;">
    若在於道
    <span>
    </span>
    當願眾生    能行佛道    向無餘法
   </p>
   <p class="MsoPlainText" style="text-indent:24.0pt;">
    涉路而去
    <span>
    </span>
    當願眾生    履淨法界    心無障礙
   </p>
   <p class="MsoPlainText" style="text-indent:24.0pt;">
    見昇高路
    <span>
    </span>
    當願眾生    永出三界    心無怯弱
   </p>
   <p class="MsoPlainText" style="text-indent:24.0pt;">
    見趣下路
    <span>
    </span>
    當願眾生    其心謙下    長佛善根
   </p>
   <p class="MsoPlainText" style="text-indent:24.0pt;">
    見斜曲路
    <span>
    </span>
    當願眾生    捨不正道    永除惡見
   </p>
   <p class="MsoPlainText" style="text-indent:24.0pt;">
    若見直路
    <span>
    </span>
    當願眾生    其心正直    無諂無誑
   </p>
   <p class="MsoPlainText" style="text-indent:24.0pt;">
    見路多塵
    <span>
    </span>
    當願眾生    遠離塵坌    獲清淨法
   </p>
   <p class="MsoPlainText" style="text-indent:24.0pt;">
    見路無塵
    <span>
    </span>
    當願眾生    常行大悲    其心潤澤
   </p>
   <p class="MsoPlainText" style="text-indent:24.0pt;">
    若見險道
    <span>
    </span>
    當願眾生    住正法界    離諸罪難
   </p>
   <p class="MsoPlainText" style="text-indent:24.0pt;">
    若見眾會
    <span>
    </span>
    當願眾生    說甚深法    一切和合
   </p>
   <p class="MsoPlainText" style="text-indent:24.0pt;">
    若見大柱
    <span>
    </span>
    當願眾生    離我諍心    無有忿恨
   </p>
   <p class="MsoPlainText" style="text-indent:24.0pt;">
    若見叢林
    <span>
    </span>
    當願眾生    諸天及人    所應敬禮
   </p>
   <p class="MsoPlainText" style="text-indent:24.0pt;">
    若見高山
    <span>
    </span>
    當願眾生    善根超出    無能至頂
   </p>
   <p class="MsoPlainText" style="text-indent:24.0pt;">
    見棘刺樹
    <span>
    </span>
    當願眾生    疾得翦除    三毒之刺
   </p>
   <p class="MsoPlainText" style="text-indent:24.0pt;">
    見樹葉茂
    <span>
    </span>
    當願眾生    以定解脫    而為蔭映
   </p>
   <p class="MsoPlainText" style="text-indent:24.0pt;">
    若見華開
    <span>
    </span>
    當願眾生    神通等法    如華開敷
   </p>
   <p class="MsoPlainText" style="text-indent:24.0pt;">
    若見樹華
    <span>
    </span>
    當願眾生    眾相如華    具三十二
   </p>
   <p class="MsoPlainText" style="text-indent:24.0pt;">
    若見果實
    <span>
    </span>
    當願眾生    獲最勝法    證菩提道
   </p>
   <p class="MsoPlainText" style="text-indent:24.0pt;">
    若見大河
    <span>
    </span>
    當願眾生    得預法流    入佛智海
   </p>
   <p class="MsoPlainText" style="text-indent:24.0pt;">
    若見陂澤
    <span>
    </span>
    當願眾生    疾悟諸佛    一味之法
   </p>
   <p class="MsoPlainText" style="text-indent:24.0pt;">
    若見池沼
    <span>
    </span>
    當願眾生    語業滿足    巧能演說
   </p>
   <p class="MsoPlainText" style="text-indent:24.0pt;">
    若見汲井
    <span>
    </span>
    當願眾生    具足辯才    演一切法
   </p>
   <p class="MsoPlainText" style="text-indent:24.0pt;">
    若見涌泉
    <span>
    </span>
    當願眾生    方便增長    善根無盡
   </p>
   <p class="MsoPlainText" style="text-indent:24.0pt;">
    若見橋道
    <span>
    </span>
    當願眾生    廣度一切    猶如橋梁
   </p>
   <p class="MsoPlainText" style="text-indent:24.0pt;">
    若見流水
    <span>
    </span>
    當願眾生    得善意欲    洗除惑垢
   </p>
   <p class="MsoPlainText" style="text-indent:24.0pt;">
    見修園圃
    <span>
    </span>
    當願眾生    五欲圃中    耘除愛草
   </p>
   <p class="MsoPlainText" style="text-indent:24.0pt;">
    見無憂林
    <span>
    </span>
    當願眾生    永離貪愛    不生憂怖
   </p>
   <p class="MsoPlainText" style="text-indent:24.0pt;">
    若見園苑
    <span>
    </span>
    當願眾生    勤修諸行    趣佛菩提
   </p>
   <p class="MsoPlainText" style="text-indent:24.0pt;">
    見嚴飾人
    <span>
    </span>
    當願眾生    三十二相    以為嚴好
   </p>
   <p class="MsoPlainText" style="text-indent:24.0pt;">
    見無嚴飾
    <span>
    </span>
    當願眾生    捨諸飾好    具頭陀行
   </p>
   <p class="MsoPlainText" style="text-indent:24.0pt;">
    見樂著人
    <span>
    </span>
    當願眾生    以法自娛    歡愛不捨
   </p>
   <p class="MsoPlainText" style="text-indent:24.0pt;">
    見無樂著
    <span>
    </span>
    當願眾生    有為事中    心無所樂
   </p>
   <p class="MsoPlainText" style="text-indent:24.0pt;">
    見歡樂人
    <span>
    </span>
    當願眾生    常得安樂    樂供養佛
   </p>
   <p class="MsoPlainText" style="text-indent:24.0pt;">
    見苦惱人
    <span>
    </span>
    當願眾生    獲根本智    滅除眾苦
   </p>
   <p class="MsoPlainText" style="text-indent:24.0pt;">
    見無病人
    <span>
    </span>
    當願眾生    入真實慧    永無病惱
   </p>
   <p class="MsoPlainText" style="text-indent:24.0pt;">
    見疾病人
    <span>
    </span>
    當願眾生    知身空寂    離乖諍法
   </p>
   <p class="MsoPlainText" style="text-indent:24.0pt;">
    見端正人
    <span>
    </span>
    當願眾生    於佛菩薩    常生淨信
   </p>
   <p class="MsoPlainText" style="text-indent:24.0pt;">
    見醜陋人
    <span>
    </span>
    當願眾生    於不善事    不生樂著
   </p>
   <p class="MsoPlainText" style="text-indent:24.0pt;">
    見報恩人
    <span>
    </span>
    當願眾生    於佛菩薩    能知恩德
   </p>
   <p class="MsoPlainText" style="text-indent:24.0pt;">
    見背恩人
    <span>
    </span>
    當願眾生    於有惡人    不加其報
   </p>
   <p class="MsoPlainText" style="text-indent:24.0pt;">
    若見沙門
    <span>
    </span>
    當願眾生    調柔寂靜    畢竟第一
   </p>
   <p class="MsoPlainText" style="text-indent:24.0pt;">
    見婆羅門
    <span>
    </span>
    當願眾生    永持梵行    離一切惡
   </p>
   <p class="MsoPlainText" style="text-indent:24.0pt;">
    見苦行人
    <span>
    </span>
    當願眾生    依於苦行    至究竟處
   </p>
   <p class="MsoPlainText" style="text-indent:24.0pt;">
    見操行人
    <span>
    </span>
    當願眾生    堅持志行    不捨佛道
   </p>
   <p class="MsoPlainText" style="text-indent:24.0pt;">
    見著甲冑
    <span>
    </span>
    當願眾生    常服善鎧    趣無師法
   </p>
   <p class="MsoPlainText" style="text-indent:24.0pt;">
    見無鎧仗
    <span>
    </span>
    當願眾生    永離一切    不善之業
   </p>
   <p class="MsoPlainText" style="text-indent:24.0pt;">
    見論議人
    <span>
    </span>
    當願眾生    於諸異論    悉能摧伏
   </p>
   <p class="MsoPlainText" style="text-indent:24.0pt;">
    見正命人
    <span>
    </span>
    當願眾生    得清淨命    不矯威儀
   </p>
   <p class="MsoPlainText" style="text-indent:24.0pt;">
    若見於王
    <span>
    </span>
    當願眾生    得為法王    睌鄍羲k
   </p>
   <p class="MsoPlainText" style="text-indent:24.0pt;">
    若見王子
    <span>
    </span>
    當願眾生    從法化生    而為佛子
   </p>
   <p class="MsoPlainText" style="text-indent:24.0pt;">
    若見長者
    <span>
    </span>
    當願眾生    善能明斷    不行惡法
   </p>
   <p class="MsoPlainText" style="text-indent:24.0pt;">
    若見大臣
    <span>
    </span>
    當願眾生    琣u正念    習行眾善
   </p>
   <p class="MsoPlainText" style="text-indent:24.0pt;">
    若見城郭
    <span>
    </span>
    當願眾生    得堅固身    心無所屈
   </p>
   <p class="MsoPlainText" style="text-indent:24.0pt;">
    若見王都
    <span>
    </span>
    當願眾生    功德共聚    心痝葝
   </p>
   <p class="MsoPlainText" style="text-indent:24.0pt;">
    見處林藪
    <span>
    </span>
    當願眾生    應為天人    之所歎仰
   </p>
   <p class="MsoPlainText" style="text-indent:24.0pt;">
    入里乞食
    <span>
    </span>
    當願眾生    入深法界    心無障礙
   </p>
   <p class="MsoPlainText" style="text-indent:24.0pt;">
    到人門戶
    <span>
    </span>
    當願眾生    入於一切    佛法之門
   </p>
   <p class="MsoPlainText" style="text-indent:24.0pt;">
    入其家已
    <span>
    </span>
    當願眾生    得入佛乘    三世平等
   </p>
   <p class="MsoPlainText" style="text-indent:24.0pt;">
    見不捨人
    <span>
    </span>
    當願眾生    常不捨離    勝功德法
   </p>
   <p class="MsoPlainText" style="text-indent:24.0pt;">
    見能捨人
    <span>
    </span>
    當願眾生    永得捨離    三惡道苦
   </p>
   <p class="MsoPlainText" style="text-indent:24.0pt;">
    若見空缽
    <span>
    </span>
    當願眾生    其心清淨    空無煩惱
   </p>
   <p class="MsoPlainText" style="text-indent:24.0pt;">
    若見滿缽
    <span>
    </span>
    當願眾生    具足成滿    一切善法
   </p>
   <p class="MsoPlainText" style="text-indent:24.0pt;">
    若得恭敬
    <span>
    </span>
    當願眾生    恭敬修行    一切佛法
   </p>
   <p class="MsoPlainText" style="text-indent:24.0pt;">
    不得恭敬
    <span>
    </span>
    當願眾生    不行一切    不善之法
   </p>
   <p class="MsoPlainText" style="text-indent:24.0pt;">
    見慚恥人
    <span>
    </span>
    當願眾生    具慚恥行    藏護諸根
   </p>
   <p class="MsoPlainText" style="text-indent:24.0pt;">
    見無慚恥
    <span>
    </span>
    當願眾生    捨離無慚    住大慈道
   </p>
   <p class="MsoPlainText" style="text-indent:24.0pt;">
    若得美食
    <span>
    </span>
    當願眾生    滿足其願    心無羨欲
   </p>
   <p class="MsoPlainText" style="text-indent:24.0pt;">
    得不美食
    <span>
    </span>
    當願眾生    莫不獲得    諸三昧味
   </p>
   <p class="MsoPlainText" style="text-indent:24.0pt;">
    得柔軟食
    <span>
    </span>
    當願眾生    大悲所熏    心意柔軟
   </p>
   <p class="MsoPlainText" style="text-indent:24.0pt;">
    得麤澀食
    <span>
    </span>
    當願眾生    心無染著    絕世貪愛
   </p>
   <p class="MsoPlainText" style="text-indent:24.0pt;">
    若飯食時
    <span>
    </span>
    當願眾生    禪悅為食    法喜充滿
   </p>
   <p class="MsoPlainText" style="text-indent:24.0pt;">
    若受味時
    <span>
    </span>
    當願眾生    得佛上味    甘露滿足
   </p>
   <p class="MsoPlainText" style="text-indent:24.0pt;">
    飯食已訖
    <span>
    </span>
    當願眾生    所作皆辦    具諸佛法
   </p>
   <p class="MsoPlainText" style="text-indent:24.0pt;">
    若說法時
    <span>
    </span>
    當願眾生    得無盡辯    廣宣法要
   </p>
   <p class="MsoPlainText" style="text-indent:24.0pt;">
    從舍出時
    <span>
    </span>
    當願眾生    深入佛智    永出三界
   </p>
   <p class="MsoPlainText" style="text-indent:24.0pt;">
    若入水時
    <span>
    </span>
    當願眾生    入一切智    知三世等
   </p>
   <p class="MsoPlainText" style="text-indent:24.0pt;">
    洗浴身體
    <span>
    </span>
    當願眾生    身心無垢    內外光潔
   </p>
   <p class="MsoPlainText" style="text-indent:24.0pt;">
    盛暑炎毒
    <span>
    </span>
    當願眾生    捨離眾惱    一切皆盡
   </p>
   <p class="MsoPlainText" style="text-indent:24.0pt;">
    暑退涼初
    <span>
    </span>
    當願眾生    證無上法    究竟清涼
   </p>
   <p class="MsoPlainText" style="text-indent:24.0pt;">
    諷誦經時
    <span>
    </span>
    當願眾生    順佛所說    總持不忘
   </p>
   <p class="MsoPlainText" style="text-indent:24.0pt;">
    若得見佛
    <span>
    </span>
    當願眾生    得無礙眼    見一切佛
   </p>
   <p class="MsoPlainText" style="text-indent:24.0pt;">
    諦觀佛時
    <span>
    </span>
    當願眾生    皆如普賢    端正嚴好
   </p>
   <p class="MsoPlainText" style="text-indent:24.0pt;">
    見佛塔時
    <span>
    </span>
    當願眾生    尊重如塔    受天人供
   </p>
   <p class="MsoPlainText" style="text-indent:24.0pt;">
    敬心觀塔
    <span>
    </span>
    當願眾生    諸天及人    所共瞻仰
   </p>
   <p class="MsoPlainText" style="text-indent:24.0pt;">
    頂禮於塔
    <span>
    </span>
    當願眾生    一切天人    無能見頂
   </p>
   <p class="MsoPlainText" style="text-indent:24.0pt;">
    右繞於塔
    <span>
    </span>
    當願眾生    所行無逆    成一切智
   </p>
   <p class="MsoPlainText" style="text-indent:24.0pt;">
    繞塔三匝
    <span>
    </span>
    當願眾生    勤求佛道    心無懈歇
   </p>
   <p class="MsoPlainText" style="text-indent:24.0pt;">
    讚佛功德
    <span>
    </span>
    當願眾生    眾德悉具    稱歎無盡
   </p>
   <p class="MsoPlainText" style="text-indent:24.0pt;">
    讚佛相好
    <span>
    </span>
    當願眾生    成就佛身    證無相法
   </p>
   <p class="MsoPlainText" style="text-indent:24.0pt;">
    若洗足時
    <span>
    </span>
    當願眾生    具神足力    所行無礙
   </p>
   <p class="MsoPlainText" style="text-indent:24.0pt;">
    以時寢息
    <span>
    </span>
    當願眾生    身得安隱    心無動亂
   </p>
   <p class="MsoPlainText" style="text-indent:24.0pt;">
    睡眠始寤
    <span>
    </span>
    當願眾生    一切智覺    周顧十方
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛子。若諸菩薩。如是用心。則獲一切勝妙功德。一切世間諸天。魔。梵。沙門。婆羅門。乾闥婆。阿修羅等。及以一切聲聞。緣覺。所不能動。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大方廣佛華嚴經淨行品
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     大方廣佛華嚴經疏觀自在菩薩章
    </span>
    <span lang="EN-US" style='font-family:"Times New Roman";
color:#333399'>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    唐罽賓國三藏沙門般若奉　詔譯經
    <span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    唐敕太原府大崇福寺沙門澄觀述疏
    <span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    清金陵刻經處靖修居士楊文會合纂
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第七大悲觀自在菩薩寄等隨順一切眾生迴向。謂以善根等心順益諸眾生故。言觀自在者。三業歸依十通隨應。鑒無遺照益無不周。由此故能等心隨順。在補怛落迦山者。此云小白華樹。山多此樹香氣遠聞。聞見必欣是隨順義。然觀自在或云觀世音。梵云婆盧枳底。此云觀世。護公誤作毗盧譯為光也。溼伐羅。此云自在。若云攝伐多。此云音也。梵本有二。故令譯者二名不同。而法華觀音品云。觀其音聲皆得解脫。即觀世音也。然彼經中初語業稱名滅除七災。二身業禮拜能滿二願。三意業存念淨除三毒。即自在義。而今多念觀世音者。語業用多感易成故。今取義圓云觀自在。然觀即能觀。通一切觀。故云真觀清淨觀。廣大智慧觀。悲觀及慈觀。常願常瞻仰。世是所觀。通一切世。謂若山若海若佛若生無不觀故。若云音者。亦是所觀。即是所救一切機也。若但云自在。乃屬能化之用。具足應云觀世自在。通能所也。能必有所。故略無之。能所兩亡。不礙觀察。互相融攝。為真自在。第一依教趣求。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時善財童子。蒙居士教。隨順思惟。一心正念。入彼菩薩深信解藏。得彼菩薩能隨念力。憶彼諸佛出現次第。見彼諸佛成等正覺。持彼諸佛所有名號。觀彼諸佛所證法門。知彼諸佛具足莊嚴。信彼諸佛所轉法輪。思彼諸佛智光照耀。念彼諸佛平等三昧。解彼諸佛自性清淨。修彼諸佛無分別法。契彼諸佛甚深法印。作彼諸佛不思議業。漸次前行。至於彼山。處處求覓此大菩薩。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    中。先念前有十五句。初總思修。後入彼菩薩下別明所修。一深信解藏。即彼三昧謂不生心。言如是如來已般涅槃等。藏即包攝。餘並可知。後漸次下趣後。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第二見其西面下見敬諮問。於中二。先睹見。後敬問。前中三。初見勝依正。二彰見成益。三友垂讚攝。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      見其西面巖谷之中。泉流縈映。樹林蓊鬱。香草柔軟。右旋布地。種種名華。周遍嚴飾。觀自在菩薩。於清淨金剛寶葉石上。結跏趺坐。無量菩薩皆坐寶石。恭敬圍繞。而為宣說智慧光明大慈悲法。令其攝受一切眾生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。見在西面者。本所事佛令物歸故。智日將沒令觀察故。入生死夜悲救苦故。餘文可知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      善財見已。歡喜踊躍。於善知識。愛樂尊重。合掌恭敬。目視不瞬。作如是念。善知識者即是如來。善知識者一切法雲。善知識者諸功德藏。善知識者難可值遇。善知識者十力寶因。善知識者無盡智炬。善知識者福德根芽。善知識者一切智門。善知識者智海導師。善知識者集一切智助道之具。作是念已。即便往詣大菩薩所。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二善財見已下彰見之益。以友大悲熏修身心。故今見身便得勝念。善知識者。即是如來者。略有四意。一引至究竟同於佛故。二體如而來無來相故。三此是等覺即是佛故。四從久遠來成正覺故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時觀自在菩薩。遙見善財。告言善哉。善來童子。汝發大乘意。普攝眾生。起正直心。專求佛法。大悲深重。救護一切。住不思議最勝之行。普能拯拔生死輪迴。超過世間無有等比。普賢妙行。相續現前。大願深心。圓滿清淨。勤求佛法。悉能領受。積集善根。痤L厭足。順善知識。不違其教。從文殊師利功德智慧大海所生。其心成熟。得佛威力。已獲廣大三昧光明。專意希求甚深妙法。常見諸佛。生大歡喜。智慧清淨猶如虛空。既自明了。復為他說。安住如來智慧光明。受持修行一切佛法。福智寶藏自然而至。一切智道速得現前。普觀眾生。心無懈倦。大悲堅固猶若金剛。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三爾時觀自在菩薩遙見下。友垂讚攝。大悲深厚。隨順攝故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎二爾時善財下敬問可知。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時善財童子。詣菩薩所。禮菩薩足。繞無數匝。合掌而住。白言。聖者。我已先發阿耨多羅三藐三菩提心而未知菩薩云何學菩薩行。云何修菩薩道。我聞聖者。善能教誨。願為我說。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第三爾時觀自在菩薩摩訶薩放閻浮下稱讚授法。於中二。先長行。後偈頌。前中亦二。先讚。後授。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時觀自在菩薩摩訶薩。放閻浮檀金妙色光明。起無量色寶焰網雲。及龍自在妙莊嚴雲。以照善財。即舒右手。摩善財頂。告善財言。善哉善哉。善男子。汝已能發阿耨多羅三藐三菩提心。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。先摩頂攝受尊位顯著故攝相異。前經又不說放光之處。準梵本意金色寶燄等皆手之光。同初會中十方諸佛摩普賢頂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第二善男子我已成就下。授己法界。於中二。一標舉名相。二廣釋業用。今初亦二。先標其名。後顯體相。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      善男子。我已成就菩薩大悲速疾行解脫門。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。謂悲非愛見。同如來悲故稱為大。一念遍應稱為速疾。即以悲應而為行門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      善男子。我以此菩薩大悲行門。平等教化一切眾生。攝受調伏。相續不斷。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    後。善男子我以此下。略顯體相。亦是釋名。平等教化即是大悲。同體無緣故云平等。攝受調伏即是行門。相續不斷是速疾義。疾則頓應。續則常然。又門即普門。普門示現故。曲濟無遺稱之曰普。從悟通神謂之門矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎二善男子我恆住此下。廣顯業用。於中二。先約普門以顯業用。後約大悲以顯業用。前中亦二。先略。後廣。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      善男子。我琣磽馱j悲行門。常在一切諸如來所。普現一切諸眾生前。隨所應化而為利益。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。以上同如來妙覺真心故。常在一切諸如來所。下與眾生同大悲體故。普現一切眾生之前。普現即是普門示現。準千眼經。大悲菩薩久成正覺號正法明如來。示為菩薩。義言等佛。然悲門攝廣。此土緣深。未有傾心不蒙慈濟。願常稱念思其法門。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      或以布施攝取眾生。或以愛語攝取眾生。或以利行攝取眾生。或以同事攝取眾生。或現種種微妙色身攝取眾生。或現種種不思議色淨光明網攝取眾生。或以音聲善巧言辭。或以威儀勝妙方便。或為說法。或現神變。令其開悟而得成熟。或為化現種種色相。種種族姓。種種生處。同類之形。與其共居。而成熟之。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    後。或以布施下。別明。即普現之義。有十一句。初四即四攝攝。次六即三業攝。後一即萬類攝。然此十一方法華經三十五應。乍觀似少義取乃多。謂三十五應乃是此中或現色身及說法耳。又三十五者略舉大綱。萬類殊形豈當局定。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎二善男子我修習下約大悲行以顯業用。救諸怖畏故。然普門大悲。二義互通。從多顯耳。於中三。初令離怖。二顯離因。三令究竟。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      善男子。我修習此大悲行門。願常救護一切眾生。令離諸怖。所謂願一切眾生離險道怖。離熱惱怖。離迷惑怖。離繫縛怖。離殺害怖。離王官怖。離貧窮怖。離不活怖。離惡名怖。離於死怖。離諸病怖。離懈怠怖。離黑暗怖。離遷移怖。離愛別怖。離怨會怖。離逼迫身怖。離逼迫心怖。離憂悲愁歎怖。離所求不得怖。離大眾威德怖。離流轉惡趣怖。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。具五怖畏。舊經十八。今二十二加於王官及病懈怠求不得故。舊經梵本不活等五連在一處。今大眾惡道二怖居末。準地經及論但唯五怖。餘打縛等皆五攝故。言五怖畏者。一不活畏。二惡名畏。三者死畏。四惡道畏。五大眾威德畏。此五相者。懼無資財不存朝夕。名不活畏。若得惡名無人敬養。上二通三業。死懼因盡正捨報時大怖之極無過死故。惡道畏者。憎於惡道懼生彼故。是故死畏畏失此身。惡道畏者。懼得彼身故。二皆身業。大眾威德。亦通三業。五怖總以二法為因。一邪智妄取想見愛著故。即前三因。二者善根微少故。即後二因。邪智即是分別身見。由此妄取我我所故。愛著於我故有死畏。見有我身懼捨命故愛著我所有初二畏。但著財利有不活畏。著利兼名有惡名畏。後二因者。功德微少畏墮惡道。智慧微少畏於大眾。云何能離。離我我所則離前三。增長福智即無後二。故下經云正念現前。云何此五攝餘畏耶。然五怖畏多約果說。今此二十有通因果。險道有二。若世險阻即不活畏及死畏攝。若惡道因即是邪智。熱惱有三。失財熱惱不活畏攝。處眾熱惱即是惡名。三毒熱惱即是畏因。迷惑有二。迷惑方隅等即不活攝。若心迷惑大眾畏因。繫縛亦是不活畏攝。殺害。死攝。王官貧病。皆不活攝。黑闇遷移乃有二意。現闇遷移。亦不活攝。惡趣黑闇三塗遷流皆惡道攝。懈怠何畏。若畏懈怠。乃是智人故。梵本舊經皆無此怖。愛別離怖。正唯死畏兼於不活。怨憎會怖。正唯惡道亦兼不活。逼迫身怖。死及不活。逼迫心怖。即眾威德及惡名攝。憂悲愁歎。即死不活二怖之相。亦通餘三。求不得怖。亦不活攝。餘之委細類可思準。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復作是願。願諸眾生。若念於我。若稱我名。若見我身。皆得免離一切恐怖。滅除障難。正念現前。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二復作是願下顯離之因。三業歸依。我之三業能令解脫令住正念。即無我我所及邪智也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      善男子。我以如是種種方便。令諸眾生離諸怖畏。住於正念。復教令發阿耨多羅三藐三菩提心。至不退轉。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三善男子我以如是種種下。令其究竟。若發大心得證不退。諸怖永除。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第二爾時觀自在下偈頌。此偈及下善財領解說偈。舊經皆無。此文分二。先說意。後偈詞。雖是祇夜。亦有伽他。三十九偈半。文分為五。第一三偈讚彼自述。第二一偈半讚其敬問。第三三十二偈頌稱讚授法。第四一偈明謙己推勝。第五二偈示後勸修。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時觀自在菩薩摩訶薩。欲重明此解脫門義。為善財童子而說偈言。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <b>
     <span lang="EN-US" style="color:teal">
     </span>
    </b>
   </p>
   <p class="MsoPlainText" style="text-indent:24.0pt;">
    <b>
     善來調伏身心者
     <span>
     </span>
     稽首讚我而右旋
    </b>
   </p>
   <p class="MsoPlainText" style="text-indent:24.0pt;">
    <b>
     我常居此寶山中
     <span>
     </span>
     住大慈悲琣萓b
    </b>
   </p>
   <p class="MsoPlainText" style="text-indent:24.0pt;">
    <b>
     我此所住金剛窟
     <span>
     </span>
     莊嚴妙色眾摩尼
    </b>
   </p>
   <p class="MsoPlainText" style="text-indent:24.0pt;">
    <b>
     常以勇猛自在心
     <span>
     </span>
     坐此寶石蓮華座
    </b>
   </p>
   <p class="MsoPlainText" style="text-indent:24.0pt;">
    <b>
     天龍及以脩羅眾
     <span>
     </span>
     緊那羅王羅剎等
    </b>
   </p>
   <p class="MsoPlainText" style="text-indent:24.0pt;">
    <b>
     如是眷屬痝臕
     <span>
     </span>
     我為演說大悲門
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。似頌前文見友依正。乃是結集取此經意連綴經文。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第二一偈半讚其敬問。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     汝能發起無等心
     <span>
     </span>
     為見我故而來此
    </b>
   </p>
   <p class="MsoPlainText" style="text-indent:24.0pt;">
    <b>
     愛樂至求功德海
     <span>
     </span>
     禮我雙足功德身
    </b>
   </p>
   <p class="MsoPlainText" style="text-indent:24.0pt;">
    <b>
     欲於我法學修行
     <span>
     </span>
     願得普賢真妙行
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    亦是伽他。不應菩薩頌善財語。若頌稱讚。與前影略。可為祇夜。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第三我是勇猛下三十二偈頌稱讚授法。於中二。初二偈結集述前摩頂攝受故。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     我是勇猛觀自在
     <span>
     </span>
     起深清淨大慈悲
    </b>
   </p>
   <p class="MsoPlainText" style="text-indent:24.0pt;">
    <b>
     普放雲網妙光明
     <span>
     </span>
     廣博如空極清淨
    </b>
   </p>
   <p class="MsoPlainText" style="text-indent:24.0pt;">
    <b>
     我垂無垢傭圓臂
     <span>
     </span>
     百福妙相具莊嚴
    </b>
   </p>
   <p class="MsoPlainText" style="text-indent:24.0pt;">
    <b>
     摩汝深信善財頂
     <span>
     </span>
     為汝演說菩提法
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵本云。清淨薩埵大慈悲。捫摩善財童子頂。亦猶法華。具足妙相尊。偈答無盡意。下慈氏中讚善財處亦有結集連為偈詞。若改我是為是時。字理則真矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎餘三十偈正頌前文授己法界。於中二。初二頌前標舉名相。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     佛子應知我所得
     <span>
     </span>
     一相一味解脫門
    </b>
   </p>
   <p class="MsoPlainText" style="text-indent:24.0pt;">
    <b>
     名為諸佛大悲雲
     <span>
     </span>
     祕密智慧莊嚴藏
    </b>
   </p>
   <p class="MsoPlainText" style="text-indent:24.0pt;">
    <b>
     我為精勤常救護
     <span>
     </span>
     起諸宏誓攝眾生
    </b>
   </p>
   <p class="MsoPlainText" style="text-indent:24.0pt;">
    <b>
     憐愍一切如己身
     <span>
     </span>
     常以普門隨順轉
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎餘頌廣辨業用。合頌前來普門大悲。以門隨類為拔苦故。文中三。初一總明。次二十四偈別顯。後三偈結益。總明及結。皆頌離因。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     我於無數眾苦厄
     <span>
     </span>
     常能救護諸群生
    </b>
   </p>
   <p class="MsoPlainText" style="text-indent:24.0pt;">
    <b>
     心念禮敬若稱名
     <span>
     </span>
     一切應時皆解脫
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。三業歸向即離怖因而得解脫即離怖果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     或遭牢獄所禁繫
     <span>
     </span>
     杻械囚執遇怨家
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     一切諸苦皆銷滅
    </b>
   </p>
   <p class="MsoPlainText" style="text-indent:24.0pt;">
    <b>
     或犯刑名將就戮
     <span>
     </span>
     利劍毒箭害其身
    </b>
   </p>
   <p class="MsoPlainText" style="text-indent:24.0pt;">
    <b>
     稱名應念得加持
     <span>
     </span>
     弓矢鋒刃無傷害
    </b>
   </p>
   <p class="MsoPlainText" style="text-indent:24.0pt;">
    <b>
     或有兩競詣王官
     <span>
     </span>
     諍訟一切諸財寶
    </b>
   </p>
   <p class="MsoPlainText" style="text-indent:24.0pt;">
    <b>
     彼能至誠稱念我
     <span>
     </span>
     獲於勝理具名聞
    </b>
   </p>
   <p class="MsoPlainText" style="text-indent:24.0pt;">
    <b>
     或於內外諸親屬
     <span>
     </span>
     及諸朋友共為怨
    </b>
   </p>
   <p class="MsoPlainText" style="text-indent:24.0pt;">
    <b>
     若能至誠稱我名
     <span>
     </span>
     一切怨家不能害
    </b>
   </p>
   <p class="MsoPlainText" style="text-indent:24.0pt;">
    <b>
     或在深林險難處
     <span>
     </span>
     怨賊猛獸欲傷殘
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     惡心自息無能害
    </b>
   </p>
   <p class="MsoPlainText" style="text-indent:24.0pt;">
    <b>
     或有怨家懷忿毒
     <span>
     </span>
     推落險峻大高山
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     安處虛空無損壞
    </b>
   </p>
   <p class="MsoPlainText" style="text-indent:24.0pt;">
    <b>
     或有怨家懷忿毒
     <span>
     </span>
     推落深流及火坑
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     一切水火無能害
    </b>
   </p>
   <p class="MsoPlainText" style="text-indent:24.0pt;">
    <b>
     若有眾生遭厄難
     <span>
     </span>
     種種苦具逼其身
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     一切解脫無憂怖
    </b>
   </p>
   <p class="MsoPlainText" style="text-indent:24.0pt;">
    <b>
     或為他人所欺謗
     <span>
     </span>
     常思過失以相讎
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     如是怨嫌自休息
    </b>
   </p>
   <p class="MsoPlainText" style="text-indent:24.0pt;">
    <b>
     或遭鬼魅諸毒害
     <span>
     </span>
     身心狂亂無所知
    </b>
   </p>
   <p class="MsoPlainText" style="text-indent:24.0pt;">
    <b>
     若能至心稱我名
     <span>
     </span>
     彼皆消滅無諸患
    </b>
   </p>
   <p class="MsoPlainText" style="text-indent:24.0pt;">
    <b>
     或被毒龍諸鬼眾
     <span>
     </span>
     一切恐怖奪其心
    </b>
   </p>
   <p class="MsoPlainText" style="text-indent:24.0pt;">
    <b>
     若能至誠稱我名
     <span>
     </span>
     乃至夢中皆不見
    </b>
   </p>
   <p class="MsoPlainText" style="text-indent:24.0pt;">
    <b>
     若有諸根所殘缺
     <span>
     </span>
     願得端嚴相好身
    </b>
   </p>
   <p class="MsoPlainText" style="text-indent:24.0pt;">
    <b>
     若能至誠稱我名
     <span>
     </span>
     一切所願皆圓滿
    </b>
   </p>
   <p class="MsoPlainText" style="text-indent:24.0pt;">
    <b>
     若有願於父母所
     <span>
     </span>
     承順顏色志無違
    </b>
   </p>
   <p class="MsoPlainText" style="text-indent:24.0pt;">
    <b>
     歡榮富樂保安寧
     <span>
     </span>
     珍寶伏藏痤L盡
    </b>
   </p>
   <p class="MsoPlainText" style="text-indent:24.0pt;">
    <b>
     內外宗族常和合
     <span>
     </span>
     一切怨隙不來侵
    </b>
   </p>
   <p class="MsoPlainText" style="text-indent:24.0pt;">
    <b>
     若能至誠稱我名
     <span>
     </span>
     一切所願皆圓滿
    </b>
   </p>
   <p class="MsoPlainText" style="text-indent:24.0pt;">
    <b>
     若人願此命終後
     <span>
     </span>
     不受三塗八難身
    </b>
   </p>
   <p class="MsoPlainText" style="text-indent:24.0pt;">
    <b>
     痝B人天善趣中
     <span>
     </span>
     常行清淨菩提道
    </b>
   </p>
   <p class="MsoPlainText" style="text-indent:24.0pt;">
    <b>
     有願捨身生淨土
     <span>
     </span>
     普現一切諸佛前
    </b>
   </p>
   <p class="MsoPlainText" style="text-indent:24.0pt;">
    <b>
     普於十方佛剎中
     <span>
     </span>
     常為清淨勝薩埵
    </b>
   </p>
   <p class="MsoPlainText" style="text-indent:24.0pt;">
    <b>
     普見十方一切佛
     <span>
     </span>
     及聞諸佛說法音
    </b>
   </p>
   <p class="MsoPlainText" style="text-indent:24.0pt;">
    <b>
     若能至誠稱我名
     <span>
     </span>
     一切所願皆圓滿
    </b>
   </p>
   <p class="MsoPlainText" style="text-indent:24.0pt;">
    <b>
     或在危厄多憂怖
     <span>
     </span>
     日夜六時稱我名
    </b>
   </p>
   <p class="MsoPlainText" style="text-indent:24.0pt;">
    <b>
     我時現住彼人前
     <span>
     </span>
     為作最勝歸依處
    </b>
   </p>
   <p class="MsoPlainText" style="text-indent:24.0pt;">
    <b>
     彼當生我淨佛剎
     <span>
     </span>
     與我同修菩薩行
    </b>
   </p>
   <p class="MsoPlainText" style="text-indent:24.0pt;">
    <b>
     由我大悲觀自在
     <span>
     </span>
     令其一切皆成就
    </b>
   </p>
   <p class="MsoPlainText" style="text-indent:24.0pt;">
    <b>
     或清淨心興供養
     <span>
     </span>
     或獻寶蓋或燒香
    </b>
   </p>
   <p class="MsoPlainText" style="text-indent:24.0pt;">
    <b>
     或以妙華散我身
     <span>
     </span>
     當生我剎為應供
    </b>
   </p>
   <p class="MsoPlainText" style="text-indent:24.0pt;">
    <b>
     或生濁劫無慈愍
     <span>
     </span>
     貪瞋惡業之所纏
    </b>
   </p>
   <p class="MsoPlainText" style="text-indent:24.0pt;">
    <b>
     種種眾苦極堅牢
     <span>
     </span>
     百千繫縛痤L斷
    </b>
   </p>
   <p class="MsoPlainText" style="text-indent:24.0pt;">
    <b>
     彼為一切所逼迫
     <span>
     </span>
     讚歎稱揚念我名
    </b>
   </p>
   <p class="MsoPlainText" style="text-indent:24.0pt;">
    <b>
     由我大悲觀自在
     <span>
     </span>
     令諸惑業皆銷滅
    </b>
   </p>
   <p class="MsoPlainText" style="text-indent:24.0pt;">
    <b>
     或有眾生臨命終
     <span>
     </span>
     死相現前諸惡色
    </b>
   </p>
   <p class="MsoPlainText" style="text-indent:24.0pt;">
    <b>
     見彼種種色相已
     <span>
     </span>
     令心惶怖無所依
    </b>
   </p>
   <p class="MsoPlainText" style="text-indent:24.0pt;">
    <b>
     若能至誠稱我名
     <span>
     </span>
     彼諸惡相皆銷滅
    </b>
   </p>
   <p class="MsoPlainText" style="text-indent:24.0pt;">
    <b>
     由我大悲觀自在
     <span>
     </span>
     令生天人善道中
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二別顯中。頌二十怖。即為二十。但不次耳。前十五怖。各唯一偈。初一頌離繫縛怖。二頌離殺害怖。三離王官怖。四離愛別離怖。五離黑闇怖。謂深林邃谷蔽陽曜故。六離險道懸崖。險峻即險道故。七離怨憎會。八離逼迫身。九離惡名。十離迷惑。十一離逼迫心。十二離病怖故。梵本意云。或有聾盲及瘖啞。諸根殘缺病相纏。願得人天相好身。念我名者皆如意。十三離不活。十四離貧窮怖貧賤骨肉疏故。十五離惡道怖。上皆一偈。梵本此後有一行結云。如是之人念我名。一切所願皆圓滿。十六有二偈。頌離大眾威德怖。為大菩薩常聞法故。十七有二偈。頌離遷移怖。貶謫異鄉斯為危厄。故常晝夜思無徙居。令淨土生豈有遷改。十八一偈。頌離求不得怖。常為應供。何求不得。十九二偈。頌離熱惱怖。五濁交煎。業惑熾盛。斯為熱惱。二十有二偈。頌離死怖。其憂悲通為怖相。故不別頌。若欲攝者。死怖中攝。懈怠非怖。故不頌之。以科對偈。文義昭彰。似難已釋。想無惑矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     此皆我昔所修行
     <span>
     </span>
     願度無量群生眾
    </b>
   </p>
   <p class="MsoPlainText" style="text-indent:24.0pt;">
    <b>
     勇猛精勤無退轉
     <span>
     </span>
     令其所作皆成就
    </b>
   </p>
   <p class="MsoPlainText" style="text-indent:24.0pt;">
    <b>
     若有如應觀我身
     <span>
     </span>
     令其應念咸皆見
    </b>
   </p>
   <p class="MsoPlainText" style="text-indent:24.0pt;">
    <b>
     或有樂聞我說法
     <span>
     </span>
     令聞妙法量無邊
    </b>
   </p>
   <p class="MsoPlainText" style="text-indent:24.0pt;">
    <b>
     一切世界諸群生
     <span>
     </span>
     心行差別無央數
    </b>
   </p>
   <p class="MsoPlainText" style="text-indent:24.0pt;">
    <b>
     我以種種方便力
     <span>
     </span>
     令其聞見皆調伏
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三有三偈總結成益。頌前離因。於中初偈乘行願而成就。後二偈辨三業之益物。長行明能感三業。今頌明能應三輪。水清月現。感至應來。兩義相成。二文影略。又能感三業敬請偈中至心稱名即口意故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第四我得大悲下一偈。即謙己推勝。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     我得大悲解脫門
     <span>
     </span>
     諸佛證我已修學
    </b>
   </p>
   <p class="MsoPlainText" style="text-indent:24.0pt;">
    <b>
     其餘無量功德海
     <span>
     </span>
     非我智慧所能知
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前半謙己。後半推勝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第五二偈示後勸修。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     善財汝於十方界
     <span>
     </span>
     普事一切善知識
    </b>
   </p>
   <p class="MsoPlainText" style="text-indent:24.0pt;">
    <b>
     專意修行無懈心
     <span>
     </span>
     聽受佛法無厭足
    </b>
   </p>
   <p class="MsoPlainText" style="text-indent:24.0pt;">
    <b>
     若能聞法無厭足
     <span>
     </span>
     則能普見一切佛
    </b>
   </p>
   <p class="MsoPlainText" style="text-indent:24.0pt;">
    <b>
     云何見佛志無厭
     <span>
     </span>
     由聽妙法無厭足
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雖未的指。已令遍求。故後二段非頌前也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第四爾時觀自在下謙己推勝。久成正覺尚不失謙。於中二。先正謙推。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時觀自在菩薩。說此偈已。告善財言。善男子。我唯得此菩薩大悲速疾行解脫門。如諸菩薩摩訶薩。已淨普賢一切願。已住普賢一切行。常行一切諸善法。常入一切諸三昧。常住一切無邊劫。常詣一切無邊剎。常觀一切諸如來。常聞一切三世法。常息一切眾生惡。常長一切眾生善。常絕眾生生死流。常入如來正法流。而我云何能知能說彼功德行。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎後善財領解。此段亦合授法前開。為順六段故於此辨。於中先敘說儀。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時善財童子。聞觀自在菩薩摩訶薩說此大悲清淨偈已。歡喜踊躍。充遍其身。生愛敬心。增信樂心。發清淨心。從坐而起。偏袒右肩。右膝著地。禮菩薩足。長跪合掌。於菩薩前。瞻仰一心。以偈讚曰。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎後正說偈。有三十偈。大分為三。初一標讚。二有二十六偈別讚。三有三偈結讚。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     天人大眾阿脩羅
     <span>
     </span>
     及與一切諸菩薩
    </b>
   </p>
   <p class="MsoPlainText" style="text-indent:24.0pt;">
    <b>
     以妙言音共稱讚
     <span>
     </span>
     大聖智慧深如海
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。以菩薩德深故眾讚不盡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎二別讚中分四。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     能於一切眾生中
     <span>
     </span>
     平等大悲同一味
    </b>
   </p>
   <p class="MsoPlainText" style="text-indent:24.0pt;">
    <b>
     一智同緣普救護
     <span>
     </span>
     種種苦難皆銷滅
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初一讚所得法門。謂以亡機智導無緣慈。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     菩薩最勝神通力
     <span>
     </span>
     反覆大地不為難
    </b>
   </p>
   <p class="MsoPlainText" style="text-indent:24.0pt;">
    <b>
     又能乾竭於大海
     <span>
     </span>
     令大山王咸震動
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    二有一偈讚神通。以普門示現。皆妙用無擁故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     聖者菩薩大名聞
     <span>
     </span>
     號曰大悲觀自在
    </b>
   </p>
   <p class="MsoPlainText" style="text-indent:24.0pt;">
    <b>
     云何我以微劣智
     <span>
     </span>
     於仁勝德能稱讚
    </b>
   </p>
   <p class="MsoPlainText" style="text-indent:24.0pt;">
    <b>
     我聞聖者諸功德
     <span>
     </span>
     無斷無盡大悲門
    </b>
   </p>
   <p class="MsoPlainText" style="text-indent:24.0pt;">
    <b>
     因是發起清淨心
     <span>
     </span>
     生我智慧辯才力
    </b>
   </p>
   <p class="MsoPlainText" style="text-indent:24.0pt;">
    <b>
     我今處於大眾會
     <span>
     </span>
     以大勇猛而觀察
    </b>
   </p>
   <p class="MsoPlainText" style="text-indent:24.0pt;">
    <b>
     稱揚讚歎妙莊嚴
     <span>
     </span>
     恭敬至誠無懈倦
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三有三偈。自申讚意。謂聖德廣深。劣智難測。因聞生辯。敬讚德音。如因日光。還見於日。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     如大梵王居梵眾
     <span>
     </span>
     映蔽一切諸梵天
    </b>
   </p>
   <p class="MsoPlainText" style="text-indent:24.0pt;">
    <b>
     菩薩吉祥妙色身
     <span>
     </span>
     處於眾會無倫匹
    </b>
   </p>
   <p class="MsoPlainText" style="text-indent:24.0pt;">
    <b>
     菩薩顧視同牛王
     <span>
     </span>
     妙色融朗如金聚
    </b>
   </p>
   <p class="MsoPlainText" style="text-indent:24.0pt;">
    <b>
     具足廣大菩提願
     <span>
     </span>
     普利一切諸天人
    </b>
   </p>
   <p class="MsoPlainText" style="text-indent:24.0pt;">
    <b>
     種種華鬘以嚴飾
     <span>
     </span>
     頂上真金妙寶冠
    </b>
   </p>
   <p class="MsoPlainText" style="text-indent:24.0pt;">
    <b>
     光明淨妙過諸天
     <span>
     </span>
     威德尊嚴超世主
    </b>
   </p>
   <p class="MsoPlainText" style="text-indent:24.0pt;">
    <b>
     圓光狀彼流虹繞
     <span>
     </span>
     外相明如淨月輪
    </b>
   </p>
   <p class="MsoPlainText" style="text-indent:24.0pt;">
    <b>
     頂相豐起若須彌
     <span>
     </span>
     端嚴正坐如初日
    </b>
   </p>
   <p class="MsoPlainText" style="text-indent:24.0pt;">
    <b>
     腰繫金絛色微妙
     <span>
     </span>
     現殊勝相放光明
    </b>
   </p>
   <p class="MsoPlainText" style="text-indent:24.0pt;">
    <b>
     伊尼鹿皮作下裙
     <span>
     </span>
     能令見者生歡喜
    </b>
   </p>
   <p class="MsoPlainText" style="text-indent:24.0pt;">
    <b>
     妙身種種莊嚴相
     <span>
     </span>
     眾寶所集如山王
    </b>
   </p>
   <p class="MsoPlainText" style="text-indent:24.0pt;">
    <b>
     腰垂上妙清淨衣
     <span>
     </span>
     如雲普現無邊色
    </b>
   </p>
   <p class="MsoPlainText" style="text-indent:24.0pt;">
    <b>
     真珠三道為交絡
     <span>
     </span>
     猶如世主妙嚴身
    </b>
   </p>
   <p class="MsoPlainText" style="text-indent:24.0pt;">
    <b>
     琠騍b光普照明
     <span>
     </span>
     亦如朗日遊空界
    </b>
   </p>
   <p class="MsoPlainText" style="text-indent:24.0pt;">
    <b>
     身色淨妙若金山
     <span>
     </span>
     又如瞻博迦華聚
    </b>
   </p>
   <p class="MsoPlainText" style="text-indent:24.0pt;">
    <b>
     以白瓔珞為嚴飾
     <span>
     </span>
     如白龍王環繞身
    </b>
   </p>
   <p class="MsoPlainText" style="text-indent:24.0pt;">
    <b>
     世主手執妙蓮華
     <span>
     </span>
     色如上妙真金聚
    </b>
   </p>
   <p class="MsoPlainText" style="text-indent:24.0pt;">
    <b>
     毘琉璃寶以為莖
     <span>
     </span>
     大慈威力令開發
    </b>
   </p>
   <p class="MsoPlainText" style="text-indent:24.0pt;">
    <b>
     出過天人之所有
     <span>
     </span>
     普放光明猶日輪
    </b>
   </p>
   <p class="MsoPlainText" style="text-indent:24.0pt;">
    <b>
     顯現如在妙高山
     <span>
     </span>
     香氣普熏於一切
    </b>
   </p>
   <p class="MsoPlainText" style="text-indent:24.0pt;">
    <b>
     於諸惡鬼部多等
     <span>
     </span>
     黑蛇醉象及師子
    </b>
   </p>
   <p class="MsoPlainText" style="text-indent:24.0pt;">
    <b>
     癡火毒害蔽慈心
     <span>
     </span>
     及餘種種諸危難
    </b>
   </p>
   <p class="MsoPlainText" style="text-indent:24.0pt;">
    <b>
     重苦繫縛所傷迫
     <span>
     </span>
     一切恐怖無依怙
    </b>
   </p>
   <p class="MsoPlainText" style="text-indent:24.0pt;">
    <b>
     世主一味大悲心
     <span>
     </span>
     平等救彼眾生類
    </b>
   </p>
   <p class="MsoPlainText" style="text-indent:24.0pt;">
    <b>
     妙寶葉石為勝座
     <span>
     </span>
     無等蓮華之所持
    </b>
   </p>
   <p class="MsoPlainText" style="text-indent:24.0pt;">
    <b>
     百千妙福之所成
     <span>
     </span>
     眾妙蓮華所圍繞
    </b>
   </p>
   <p class="MsoPlainText" style="text-indent:24.0pt;">
    <b>
     極妙身光清淨色
     <span>
     </span>
     從真勝義而成就
    </b>
   </p>
   <p class="MsoPlainText" style="text-indent:24.0pt;">
    <b>
     諸天種種上妙供
     <span>
     </span>
     咸共讚歎仁功德
    </b>
   </p>
   <p class="MsoPlainText" style="text-indent:24.0pt;">
    <b>
     於尊能發清淨意
     <span>
     </span>
     速離一切憂怖心
    </b>
   </p>
   <p class="MsoPlainText" style="text-indent:24.0pt;">
    <b>
     眷屬快樂共歡娛
     <span>
     </span>
     一切妙果皆圓滿
    </b>
   </p>
   <p class="MsoPlainText" style="text-indent:24.0pt;">
    <b>
     大海龍王住自宮
     <span>
     </span>
     及餘居處諸龍眾
    </b>
   </p>
   <p class="MsoPlainText" style="text-indent:24.0pt;">
    <b>
     常懼妙翅大鳥王
     <span>
     </span>
     搏撮傷殘受諸苦
    </b>
   </p>
   <p class="MsoPlainText" style="text-indent:24.0pt;">
    <b>
     或有眾生入大海
     <span>
     </span>
     遇風鼓浪如雪山
    </b>
   </p>
   <p class="MsoPlainText" style="text-indent:24.0pt;">
    <b>
     若遭摩竭欲來吞
     <span>
     </span>
     恐怖驚惶無所救
    </b>
   </p>
   <p class="MsoPlainText" style="text-indent:24.0pt;">
    <b>
     或遇醉象而奔逐
     <span>
     </span>
     種種厄難之所纏
    </b>
   </p>
   <p class="MsoPlainText" style="text-indent:24.0pt;">
    <b>
     至心憶念大悲尊
     <span>
     </span>
     如是一切無憂怖
    </b>
   </p>
   <p class="MsoPlainText" style="text-indent:24.0pt;">
    <b>
     大石山王有洞窟
     <span>
     </span>
     其窟幽深極可畏
    </b>
   </p>
   <p class="MsoPlainText" style="text-indent:24.0pt;">
    <b>
     有犯王法鎖其身
     <span>
     </span>
     種種繫縛投於彼
    </b>
   </p>
   <p class="MsoPlainText" style="text-indent:24.0pt;">
    <b>
     彼諸苦惱眾生等
     <span>
     </span>
     至心憶念大悲尊
    </b>
   </p>
   <p class="MsoPlainText" style="text-indent:24.0pt;">
    <b>
     枷鎖解脫苦銷除
     <span>
     </span>
     一切無憂安隱樂
    </b>
   </p>
   <p class="MsoPlainText" style="text-indent:24.0pt;">
    <b>
     仁以大悲清淨手
     <span>
     </span>
     攝取憶念諸眾生
    </b>
   </p>
   <p class="MsoPlainText" style="text-indent:24.0pt;">
    <b>
     令於一切厄難中
     <span>
     </span>
     獲得無憂安隱樂
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四有二十一偈。廣讚勝德。於中二。先十偈讚身相莊嚴。雖一兩句明其心願。意成身耳。後十一偈讚業用深廣。於中三。初二偈總讚悲濟周遍平等。二有三偈讚依正妙嚴滿眾生願。三有六偈悲隨萬類拔苦慰安。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第三三偈結讚。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     我今讚歎人天主
     <span>
     </span>
     最勝威德大仙王
    </b>
   </p>
   <p class="MsoPlainText" style="text-indent:24.0pt;">
    <b>
     三毒翳障盡銷除
     <span>
     </span>
     福智無涯如大海
    </b>
   </p>
   <p class="MsoPlainText" style="text-indent:24.0pt;">
    <b>
     調伏眾生無懈倦
     <span>
     </span>
     利樂平等無怨親
    </b>
   </p>
   <p class="MsoPlainText" style="text-indent:24.0pt;">
    <b>
     願於菩薩妙金山
     <span>
     </span>
     一切勝福皆成就
    </b>
   </p>
   <p class="MsoPlainText" style="text-indent:24.0pt;">
    <b>
     普於十方諸世界
     <span>
     </span>
     息滅眾生邪見心
    </b>
   </p>
   <p class="MsoPlainText" style="text-indent:24.0pt;">
    <b>
     速獲如來無上身
     <span>
     </span>
     普願眾生咸證得
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    初偈三德已滿。次偈二利俱圓。後偈自他覺滿。三句自覺覺他。後句願生同證。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第五爾時有一菩薩下指示後友。於中二。先後友入會。後大聖指示。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時有一菩薩。名正性無異行。從於東方上虛空中。來至此世界輪圍山頂。以足按地。時此世界六種震動。變成無數雜寶莊嚴。復於其身。放大光明。映蔽一切。釋梵護世天龍八部。日月星電。所有光明。皆如聚墨。其光普照地獄餓鬼畜生。閻羅王界。及餘一切苦惱眾生。罪垢消除身心清淨。又於一切諸佛剎土。普興一切諸供養雲。普雨一切華香瓔珞衣服幢蓋。如是所有諸莊嚴具。供養於佛。復以神力。隨諸眾生心之所樂。普於一切諸宮殿中。而現其身。令其見者皆悉歡喜。然後來詣觀自在菩薩摩訶薩所。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今初。友名正性無異行。行字二義。一約遊剎。平聲呼之。二約供佛利生。則去聲呼之。謂能遍行而無行性。故云正性。舊名正趣。趣即行義。遍行諸剎教化眾生無來去相。即同真如遍一切處而無形相為如相迴向。從東方來者。東為群方之首。如為萬法之初。虛空來者。真如相故。至輪圍山頂者。周圓無上故。足動地者。真如如地。非定慧足不顯發故。同前會者。隨順眾生得如相故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      時觀自在菩薩。告善財言。善男子。汝見正性無異行菩薩。來此大會道場中不。善財答言。唯然已見。告言。善男子。汝可往問。菩薩云何學菩薩行。修菩薩道。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    後時觀自在下大聖指示。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     ◎第六爾時善財下。戀德禮辭。
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時善財童子。於觀自在菩薩所得甚深智。入大悲門。以甚深心。隨順觀察。心無疲厭。一心頂禮觀自在菩薩足。繞無數匝。敬承其教。辭退而行。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    準梵本中。此初兩行。合在辭退而行之後。今迴於前。使往正趣。無有思前。亦無初首。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     大方廣佛華嚴經入不思議解脫境界普賢菩薩行願品
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    唐罽賓國三藏般若奉詔譯
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時，普賢菩薩摩訶薩，稱歎如來勝功德已，告諸菩薩及善財言：「善男子！如來功德，假使十方一切諸佛，經不可說不可說佛剎極微塵數劫，相續演說，不可窮盡！若欲成就此功德門，應修十種廣大行願。何等為十？一者、禮敬諸佛。二者、稱讚如來。三者、廣修供養。四者、懺悔業障。五者、隨喜功德。六者、請轉法輪。七者、請佛住世。八者、常隨佛學。九者、恆順眾生。十者、普皆迴向。善財白言：「大聖！云何禮敬乃至迴向？」普賢菩薩告善財言：「善男子！言禮敬諸佛者，所有盡法界、虛空界，十方三世一切佛剎，極微塵數諸佛世尊，我以普賢行願力故，深心信解，如對目前，悉以清淨身語意業，常修禮敬。一一佛所，皆現不可說不可說佛剎極微塵數身。一一身，遍禮不可說不可說佛剎極微塵數佛。虛空界盡，我禮乃盡，以虛空界不可盡故，我此禮敬無有窮盡。如是乃至眾生界盡，眾生業盡，眾生煩惱盡，我禮乃盡。而眾生界乃至煩惱無有盡故，我此禮敬無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言稱讚如來者，所有盡法界、虛空界，十方三世一切剎土，所有極微一一塵中，皆有一切世間極微塵數佛；一一佛所，皆有菩薩海會圍繞。我當悉以甚深勝解，現前知見，各以出過辯才天女微妙舌根，一一舌根，出無盡音聲海，一一音聲，出一切言辭海，稱揚讚歎一切如來諸功德海。窮未來際，相續不斷，盡於法界，無不周遍。如是虛空界盡，眾生界盡，眾生業盡，眾生煩惱盡，我讚乃盡。而虛空界乃至煩惱無有盡故，我此讚歎無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言廣修供養者，所有盡法界、虛空界，十方三世一切佛剎極微塵中，一一各有一切世界極微塵數佛，一一佛所，種種菩薩海會圍繞。我以普賢行願力故，起深信解，現前知見，悉以上妙諸供養具而為供養。所謂華雲、鬘雲、天音樂雲、天傘蓋雲、天衣服雲。天種種香：塗香、燒香、末香，如是等雲；一一量如須彌山王。然種種燈：酥燈、油燈，諸香油燈；一一燈炷如須彌山；一一燈油如大海水。以如是等諸供養具，常為供養。善男子！諸供養中，法供養最。所謂如說修行供養，利益眾生供養，攝受眾生供養，代眾生苦供養，勤修善根供養，不捨菩薩業供養，不離菩提心供養。善男子！如前供養無量功德，比法供養一念功德，百分不及一，千分不及一，百千俱胝那由他分、迦羅分、算分、數分、喻分、優波尼沙陀分，亦不及一。何以故？以諸如來尊重法故。以如說行，出生諸佛故。若諸菩薩行法供養，則得成就供養如來。如是修行，是真供養故。此廣大最勝供養，虛空界盡，眾生界盡，眾生業盡，眾生煩惱盡，我供乃盡，而虛空界乃至煩惱不可盡故，我此供養亦無有盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言懺悔業障者，菩薩自念：我於過去無始劫中，由貪瞋癡，發身口意，作諸惡業，無量無邊。若此惡業有體相者，盡虛空界不能容受。我今悉以清淨三業。遍於法界極微塵剎，一切諸佛菩薩眾前，誠心懺悔，後不復造，恆住淨戒一切功德。如是虛空界盡，眾生界盡，眾生業盡，眾生煩惱盡，我懺乃盡，而虛空界乃至眾生煩惱不可盡故，我此懺悔無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言隨喜功德者，所有盡法界、虛空界，十方三世一切佛剎，極微塵數諸佛如來，從初發心，為一切智，勤修福聚，不惜身命，經不可說不可說佛剎極微塵數劫，一一劫中，捨不可說不可說佛剎極微塵數頭目手足。如是一切難行苦行，圓滿種種波羅蜜門，證入種種菩薩智地，成就諸佛無上菩提及般涅槃，分布舍利，所有善根，我皆隨喜。及彼十方一切世界，六趣四生，一切種類，所有功德，乃至一塵，我皆隨喜。十方三世一切聲聞及辟支佛，有學無學，所有功德，我皆隨喜。一切菩薩所修無量難行苦行，志求無上正等菩提，廣大功德，我皆隨喜。如是虛空界盡，眾生界盡，眾生業盡，眾生煩惱盡，我此隨喜，無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言請轉法輪者，所有盡法界、虛空界，十方三世一切佛剎極微塵中，一一各有不可說不可說佛剎極微塵數廣大佛剎。一一剎中，念念有不可說不可說佛剎極微塵數一切諸佛成等正覺，一切菩薩海會圍繞。而我悉以身口意業，種種方便，殷勤勸請，轉妙法輪。如是虛空界盡，眾生界盡，眾生業盡，眾生煩惱盡，我常勸請一切諸佛，轉正法輪，無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言請佛住世者，所有盡法界、虛空界，十方三世一切佛剎，極微塵數諸佛如來，將欲示現般涅槃者，及諸菩薩、聲聞、緣覺，有學無學，乃至一切諸善知識，我悉勸請莫入涅槃。經於一切佛剎極微塵數劫，為欲利樂一切眾生。如是虛空界盡，眾生界盡，眾生業盡，眾生煩惱盡，我此勸請，無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言常隨佛學者，如此娑婆世界毗盧遮那如來，從初發心，精進不退，以不可說不可說身命而為布施。剝皮為紙，析骨為筆，刺血為墨，書寫經典，積如須彌。為重法故，不惜身命，何況王位、城邑、聚落、宮殿、園林，一切所有，及餘種種難行苦行，乃至樹下成大菩提，示種種神通，起種種變化，現種種佛身，處種種眾會，或處一切諸大菩薩眾會道場，或處聲聞及辟支佛眾會道場，或處轉輪聖王小王眷屬眾會道場，或處剎利及婆羅門、長者、居士眾會道場，乃至或處天龍八部、人非人等眾會道場。處於如是種種眾會，以圓滿音，如大雷震，隨其樂欲，成熟眾生，乃至示現入於涅槃，如是一切，我皆隨學。如今世尊毗盧遮那，如是盡法界、虛空界，十方三世一切佛剎所有塵中一切如來，皆亦如是，於念念中，我皆隨學。如是虛空界盡，眾生界盡，眾生業盡，眾生煩惱盡，我此隨學，無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言恆順眾生者，謂盡法界、虛空界，十方剎海所有眾生，種種差別。所謂卵生、胎生、濕生、化生；或有依於地、水、火、風而生住者；或有依空及諸卉木而生住者，種種生類，種種色身，種種形狀，種種相貌，種種壽量，種種族類，種種名號，種種心性，種種知見，種種欲樂，種種意行，種種威儀，種種衣服，種種飲食，處於種種村營、聚落、城邑、宮殿。乃至一切天龍八部、人非人等，無足、二足、四足、多足，有色、無色、有想、無想、非有想、非無想，如是等類，我皆於彼，隨順而轉。種種承事，種種供養。如敬父母，如奉師長及阿羅漢，乃至如來，等無有異。於諸病苦，為作良醫。於失道者，示其正路。於闇夜中，為作光明。於貧窮者，令得伏藏。菩薩如是平等饒益一切眾生。何以故？菩薩若能隨順眾生，則為隨順供養諸佛。若於眾生尊重承事，則為尊重承事如來。若令眾生生歡喜者，則令一切如來歡喜。何以故？諸佛如來以大悲心而為體故。因於眾生，而起大悲；因於大悲，生菩提心；因菩提心，成等正覺。譬如曠野沙磧之中，有大樹王，若根得水，枝葉華果悉皆繁茂。生死曠野菩提樹王，亦復如是。一切眾生而為樹根，諸佛菩薩而為華果，以大悲水饒益眾生，則能成就諸佛菩薩智慧華果。何以故？若諸菩薩以大悲水饒益眾生，則能成就阿耨多羅三藐三菩提故。是故菩提屬於眾生。若無眾生，一切菩薩終不能成無上正覺。善男子！汝於此義，應如是解。以於眾生心平等故，則能成就圓滿大悲。以大悲心隨眾生故，則能成就供養如來。菩薩如是隨順眾生，虛空界盡，眾生界盡，眾生業盡，眾生煩惱盡，我此隨順無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    復次，善男子！言普皆迴向者，從初禮拜乃至隨順所有功德，皆悉迴向盡法界、虛空界一切眾生。願令眾生，常得安樂，無諸病苦。欲行惡法，皆悉不成。所修善業，皆速成就。關閉一切諸惡趣門，開示人天涅槃正路。若諸眾生，因其積集諸惡業故，所感一切極重苦果，我皆代受，令彼眾生，悉得解脫，究竟成就無上菩提。菩薩如是所修迴向，虛空界盡，眾生界盡，眾生業盡，眾生煩惱盡，我此迴向，無有窮盡。念念相續，無有間斷，身語意業，無有疲厭。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    善男子！是為菩薩摩訶薩十種大願，具足圓滿。若諸菩薩，於此大願，隨順趣入，則能成熟一切眾生，則能隨順阿耨多羅三藐三菩提，則能成滿普賢菩薩諸行願海。是故善男子！汝於此義，應如是知。若有善男子、善女人，以滿十方無量無邊不可說不可說佛剎極微塵數一切世界，上妙七寶，及諸人天最勝安樂，布施爾所一切世界所有眾生，供養爾所一切世界諸佛菩薩，經爾所佛剎極微塵數劫，相續不斷，所得功德；若復有人，聞此願王，一經於耳，所有功德，比前功德，百分不及一，千分不及一，乃至優波尼沙陀分亦不及一。或復有人，以深信心，於此大願，受持讀誦，乃至書寫一四句偈，速能除滅五無間業。所有世間身心等病，種種苦惱，乃至佛剎極微塵數一切惡業，皆得消除。一切魔軍、夜叉、羅剎、若鳩槃荼、若毗舍闍、若部多等，飲血啗肉諸惡鬼神，皆悉遠離。或時發心，親近守護。是故若人誦此願者，行於世間，無有障礙。如空中月，出於雲翳。諸佛菩薩之所稱讚，一切人天皆應禮敬，一切眾生悉應供養。此善男子，善得人身，圓滿普賢所有功德。不久當如普賢菩薩，速得成就微妙色身，具三十二大丈夫相。若生人天，所在之處，常居勝族，悉能破壞一切惡趣，悉能遠離一切惡友，悉能制伏一切外道，悉能解脫一切煩惱。如師子王摧伏群獸，堪受一切眾生供養。又復是人臨命終時，最後剎那，一切諸根悉皆散壞；一切親屬悉皆捨離；一切威勢悉皆退失；輔相大臣、宮城內外、象馬車乘、珍寶伏藏，如是一切無復相隨。唯此願王，不相捨離，於一切時，引導其前。一剎那中，即得往生極樂世界。到已即見阿彌陀佛、文殊師利菩薩、普賢菩薩、觀自在菩薩、彌勒菩薩等。此諸菩薩，色相端嚴，功德具足，所共圍繞。其人自見生蓮華中，蒙佛授記。得授記已，經於無數百千萬億那由他劫，普於十方不可說不可說世界，以智慧力，隨眾生心而為利益。不久當坐菩提道場，降伏魔軍，成等正覺，轉妙法輪。能令佛剎極微塵數世界眾生，發菩提心，隨其根性，教化成熟，乃至盡於未來劫海，廣能利益一切眾生。善男子！彼諸眾生，若聞、若信此大願王，受持讀誦，廣為人說，所有功德，除佛世尊，餘無知者。是故汝等，聞此願王，莫生疑念，應當諦受。受已能讀，讀已能誦，誦已能持，乃至書寫，廣為人說。是諸人等，於一念中，所有行願，皆得成就；所獲福聚，無量無邊！能於煩惱大苦海中，拔濟眾生，令其出離，皆得往生阿彌陀佛極樂世界。」爾時，普賢菩薩摩訶薩，欲重宣此義，普觀十方，而說偈言
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所有十方世界中，三世一切人師子，
   </p>
   <p class="MsoPlainText" style="text-indent:24.0pt;">
    我以清淨身語意，一切遍禮盡無餘。
   </p>
   <p class="MsoPlainText" style="text-indent:24.0pt;">
    普賢行願威神力，普現一切如來前，
   </p>
   <p class="MsoPlainText" style="text-indent:24.0pt;">
    一身復現剎塵身，一一遍禮剎塵佛。
   </p>
   <p class="MsoPlainText" style="text-indent:24.0pt;">
    於一塵中塵數佛，各處菩薩眾會中，
   </p>
   <p class="MsoPlainText" style="text-indent:24.0pt;">
    無盡法界塵亦然，深信諸佛皆充滿。
   </p>
   <p class="MsoPlainText" style="text-indent:24.0pt;">
    各以一切音聲海，普出無盡妙言辭，
   </p>
   <p class="MsoPlainText" style="text-indent:24.0pt;">
    盡於未來一切劫，讚佛甚深功德海。
   </p>
   <p class="MsoPlainText" style="text-indent:24.0pt;">
    以諸最勝妙華鬘，伎樂塗香及傘蓋，
   </p>
   <p class="MsoPlainText" style="text-indent:24.0pt;">
    如是最勝莊嚴具，我以供養諸如來。
   </p>
   <p class="MsoPlainText" style="text-indent:24.0pt;">
    最勝衣服最勝香，末香燒香與燈燭，
   </p>
   <p class="MsoPlainText" style="text-indent:24.0pt;">
    一一皆如妙高聚，我悉供養諸如來。
   </p>
   <p class="MsoPlainText" style="text-indent:24.0pt;">
    我以廣大勝解心，深信一切三世佛，
   </p>
   <p class="MsoPlainText" style="text-indent:24.0pt;">
    悉以普賢行願力，普遍供養諸如來。
   </p>
   <p class="MsoPlainText" style="text-indent:24.0pt;">
    我昔所造諸惡業，皆由無始貪瞋癡，
   </p>
   <p class="MsoPlainText" style="text-indent:24.0pt;">
    從身語意之所生，一切我今皆懺悔。
   </p>
   <p class="MsoPlainText" style="text-indent:24.0pt;">
    十方一切諸眾生，二乘有學及無學，
   </p>
   <p class="MsoPlainText" style="text-indent:24.0pt;">
    一切如來與菩薩，所有功德皆隨喜。
   </p>
   <p class="MsoPlainText" style="text-indent:24.0pt;">
    十方所有世間燈，最初成就菩提者，
   </p>
   <p class="MsoPlainText" style="text-indent:24.0pt;">
    我今一切皆勸請，轉於無上妙法輪。
   </p>
   <p class="MsoPlainText" style="text-indent:24.0pt;">
    諸佛若欲示涅槃，我悉至誠而勸請，
   </p>
   <p class="MsoPlainText" style="text-indent:24.0pt;">
    唯願久住剎塵劫，利樂一切諸眾生。
   </p>
   <p class="MsoPlainText" style="text-indent:24.0pt;">
    所有禮讚供養福，請佛住世轉法輪，
   </p>
   <p class="MsoPlainText" style="text-indent:24.0pt;">
    隨喜懺悔諸善根，迴向眾生及佛道。
   </p>
   <p class="MsoPlainText" style="text-indent:24.0pt;">
    我隨一切如來學，修習普賢圓滿行，
   </p>
   <p class="MsoPlainText" style="text-indent:24.0pt;">
    供養過去諸如來，及與現在十方佛。
   </p>
   <p class="MsoPlainText" style="text-indent:24.0pt;">
    未來一切天人師，一切意樂皆圓滿，
   </p>
   <p class="MsoPlainText" style="text-indent:24.0pt;">
    我願普隨三世學，速得成就大菩提。
   </p>
   <p class="MsoPlainText" style="text-indent:24.0pt;">
    所有十方一切剎，廣大清淨妙莊嚴，
   </p>
   <p class="MsoPlainText" style="text-indent:24.0pt;">
    眾會圍繞諸如來，悉在菩提樹王下。
   </p>
   <p class="MsoPlainText" style="text-indent:24.0pt;">
    十方所有諸眾生，願離憂患常安樂，
   </p>
   <p class="MsoPlainText" style="text-indent:24.0pt;">
    獲得甚深正法利，滅除煩惱盡無餘。
   </p>
   <p class="MsoPlainText" style="text-indent:24.0pt;">
    我為菩提修行時，一切趣中成宿命，
   </p>
   <p class="MsoPlainText" style="text-indent:24.0pt;">
    常得出家修淨戒，無垢無破無穿漏。
   </p>
   <p class="MsoPlainText" style="text-indent:24.0pt;">
    天龍夜叉鳩槃荼，乃至人與非人等，
   </p>
   <p class="MsoPlainText" style="text-indent:24.0pt;">
    所有一切眾生語，悉以諸音而說法。
   </p>
   <p class="MsoPlainText" style="text-indent:24.0pt;">
    勤修清淨波羅蜜，恆不忘失菩提心，
   </p>
   <p class="MsoPlainText" style="text-indent:24.0pt;">
    滅除障垢無有餘，一切妙行皆成就。
   </p>
   <p class="MsoPlainText" style="text-indent:24.0pt;">
    於諸惑業及魔境，世間道中得解脫，
   </p>
   <p class="MsoPlainText" style="text-indent:24.0pt;">
    猶如蓮華不著水，亦如日月不住空。
   </p>
   <p class="MsoPlainText" style="text-indent:24.0pt;">
    悉除一切惡道苦，等與一切群生樂，
   </p>
   <p class="MsoPlainText" style="text-indent:24.0pt;">
    如是經於剎塵劫，十方利益恆無盡。
   </p>
   <p class="MsoPlainText" style="text-indent:24.0pt;">
    我常隨順諸眾生，盡於未來一切劫，
   </p>
   <p class="MsoPlainText" style="text-indent:24.0pt;">
    恆修普賢廣大行，圓滿無上大菩提。
   </p>
   <p class="MsoPlainText" style="text-indent:24.0pt;">
    所有與我同行者，於一切處同集會，
   </p>
   <p class="MsoPlainText" style="text-indent:24.0pt;">
    身口意業皆同等，一切行願同修學。
   </p>
   <p class="MsoPlainText" style="text-indent:24.0pt;">
    所有益我善知識，為我顯示普賢行，
   </p>
   <p class="MsoPlainText" style="text-indent:24.0pt;">
    常願與我同集會，於我常生歡喜心。
   </p>
   <p class="MsoPlainText" style="text-indent:24.0pt;">
    願常面見諸如來，及諸佛子眾圍繞，
   </p>
   <p class="MsoPlainText" style="text-indent:24.0pt;">
    於彼皆興廣大供，盡未來劫無疲厭。
   </p>
   <p class="MsoPlainText" style="text-indent:24.0pt;">
    願持諸佛微妙法，光顯一切菩提行，
   </p>
   <p class="MsoPlainText" style="text-indent:24.0pt;">
    究竟清淨普賢道，盡未來劫常修習。
   </p>
   <p class="MsoPlainText" style="text-indent:24.0pt;">
    我於一切諸有中，所修福智恆無盡，
   </p>
   <p class="MsoPlainText" style="text-indent:24.0pt;">
    定慧方便及解脫，獲諸無盡功德藏。
   </p>
   <p class="MsoPlainText" style="text-indent:24.0pt;">
    一塵中有塵數剎，一一剎有難思佛，
   </p>
   <p class="MsoPlainText" style="text-indent:24.0pt;">
    一一佛處眾會中，我見恆演菩提行。
   </p>
   <p class="MsoPlainText" style="text-indent:24.0pt;">
    普盡十方諸剎海，一一毛端三世海，
   </p>
   <p class="MsoPlainText" style="text-indent:24.0pt;">
    佛海及與國土海，我遍修行經劫海。
   </p>
   <p class="MsoPlainText" style="text-indent:24.0pt;">
    一切如來語清淨，一言具眾音聲海，
   </p>
   <p class="MsoPlainText" style="text-indent:24.0pt;">
    隨諸眾生意樂音，一一流佛辯才海。
   </p>
   <p class="MsoPlainText" style="text-indent:24.0pt;">
    三世一切諸如來，於彼無盡語言海，
   </p>
   <p class="MsoPlainText" style="text-indent:24.0pt;">
    恆轉理趣妙法輪，我深智力普能入。
   </p>
   <p class="MsoPlainText" style="text-indent:24.0pt;">
    我能深入於未來，盡一切劫為一念，
   </p>
   <p class="MsoPlainText" style="text-indent:24.0pt;">
    三世所有一切劫，為一念際我皆入。
   </p>
   <p class="MsoPlainText" style="text-indent:24.0pt;">
    我於一念見三世，所有一切人師子，
   </p>
   <p class="MsoPlainText" style="text-indent:24.0pt;">
    亦常入佛境界中，如幻解脫及威力。
   </p>
   <p class="MsoPlainText" style="text-indent:24.0pt;">
    於一毛端極微中，出現三世莊嚴剎，
   </p>
   <p class="MsoPlainText" style="text-indent:24.0pt;">
    十方塵剎諸毛端，我皆深入而嚴淨。
   </p>
   <p class="MsoPlainText" style="text-indent:24.0pt;">
    所有未來照世燈，成道轉法悟群有，
   </p>
   <p class="MsoPlainText" style="text-indent:24.0pt;">
    究竟佛事示涅槃，我皆往詣而親近。
   </p>
   <p class="MsoPlainText" style="text-indent:24.0pt;">
    速疾周遍神通力，普門遍入大乘力，
   </p>
   <p class="MsoPlainText" style="text-indent:24.0pt;">
    智行普修功德力，威神普覆大慈力，
   </p>
   <p class="MsoPlainText" style="text-indent:24.0pt;">
    遍淨莊嚴勝福力，無著無依智慧力，
   </p>
   <p class="MsoPlainText" style="text-indent:24.0pt;">
    定慧方便威神力，普能積集菩提力，
   </p>
   <p class="MsoPlainText" style="text-indent:24.0pt;">
    清淨一切善業力，摧滅一切煩惱力，
   </p>
   <p class="MsoPlainText" style="text-indent:24.0pt;">
    降伏一切諸魔力，圓滿普賢諸行力。
   </p>
   <p class="MsoPlainText" style="text-indent:24.0pt;">
    普能嚴淨諸剎海，解脫一切眾生海。
   </p>
   <p class="MsoPlainText" style="text-indent:24.0pt;">
    善能分別諸法海，能甚深入智慧海。
   </p>
   <p class="MsoPlainText" style="text-indent:24.0pt;">
    普能清淨諸行海，圓滿一切諸願海，
   </p>
   <p class="MsoPlainText" style="text-indent:24.0pt;">
    親近供養諸佛海，修行無倦經劫海。
   </p>
   <p class="MsoPlainText" style="text-indent:24.0pt;">
    三世一切諸如來，最勝菩提諸行願，
   </p>
   <p class="MsoPlainText" style="text-indent:24.0pt;">
    我皆供養圓滿修，以普賢行悟菩提。
   </p>
   <p class="MsoPlainText" style="text-indent:24.0pt;">
    一切如來有長子，彼名號曰普賢尊，
   </p>
   <p class="MsoPlainText" style="text-indent:24.0pt;">
    我今迴向諸善根，願諸智行悉同彼。
   </p>
   <p class="MsoPlainText" style="text-indent:24.0pt;">
    願身口意恆清淨，諸行剎土亦復然，
   </p>
   <p class="MsoPlainText" style="text-indent:24.0pt;">
    如是智慧號普賢，願我與彼皆同等。
   </p>
   <p class="MsoPlainText" style="text-indent:24.0pt;">
    我為遍淨普賢行，文殊師利諸大願，
   </p>
   <p class="MsoPlainText" style="text-indent:24.0pt;">
    滿彼事業盡無餘，未來際劫恆無倦。
   </p>
   <p class="MsoPlainText" style="text-indent:24.0pt;">
    我所修行無有量，獲得無量諸功德，
   </p>
   <p class="MsoPlainText" style="text-indent:24.0pt;">
    安住無量諸行中，了達一切神通力。
   </p>
   <p class="MsoPlainText" style="text-indent:24.0pt;">
    文殊師利勇猛智，普賢慧行亦復然，
   </p>
   <p class="MsoPlainText" style="text-indent:24.0pt;">
    我今迴向諸善根，隨彼一切常修學。
   </p>
   <p class="MsoPlainText" style="text-indent:24.0pt;">
    三世諸佛所稱歎，如是最勝諸大願，
   </p>
   <p class="MsoPlainText" style="text-indent:24.0pt;">
    我今迴向諸善根，為得普賢殊勝行。
   </p>
   <p class="MsoPlainText" style="text-indent:24.0pt;">
    願我臨欲命終時，盡除一切諸障礙，
   </p>
   <p class="MsoPlainText" style="text-indent:24.0pt;">
    面見彼佛阿彌陀，即得往生安樂剎。
   </p>
   <p class="MsoPlainText" style="text-indent:24.0pt;">
    我既往生彼國已，現前成就此大願，
   </p>
   <p class="MsoPlainText" style="text-indent:24.0pt;">
    一切圓滿盡無餘，利樂一切眾生界。
   </p>
   <p class="MsoPlainText" style="text-indent:24.0pt;">
    彼佛眾會咸清淨，我時於勝蓮華生，
   </p>
   <p class="MsoPlainText" style="text-indent:24.0pt;">
    親睹如來無量光，現前授我菩提記。
   </p>
   <p class="MsoPlainText" style="text-indent:24.0pt;">
    蒙彼如來授記已，化身無數百俱胝，
   </p>
   <p class="MsoPlainText" style="text-indent:24.0pt;">
    智力廣大遍十方，普利一切眾生界。
   </p>
   <p class="MsoPlainText" style="text-indent:24.0pt;">
    乃至虛空世界盡，眾生及業煩惱盡，
   </p>
   <p class="MsoPlainText" style="text-indent:24.0pt;">
    如是一切無盡時，我願究竟恆無盡。
   </p>
   <p class="MsoPlainText" style="text-indent:24.0pt;">
    十方所有無邊剎，莊嚴眾寶供如來，
   </p>
   <p class="MsoPlainText" style="text-indent:24.0pt;">
    最勝安樂施天人，經一切剎微塵劫。
   </p>
   <p class="MsoPlainText" style="text-indent:24.0pt;">
    若人於此勝願王，一經於耳能生信，
   </p>
   <p class="MsoPlainText" style="text-indent:24.0pt;">
    求勝菩提心渴仰，獲勝功德過於彼。
   </p>
   <p class="MsoPlainText" style="text-indent:24.0pt;">
    即常遠離惡知識，永離一切諸惡道，
   </p>
   <p class="MsoPlainText" style="text-indent:24.0pt;">
    速見如來無量光，具此普賢最勝願。
   </p>
   <p class="MsoPlainText" style="text-indent:24.0pt;">
    此人善得勝壽命，此人善來人中生，
   </p>
   <p class="MsoPlainText" style="text-indent:24.0pt;">
    此人不久當成就，如彼普賢菩薩行。
   </p>
   <p class="MsoPlainText" style="text-indent:24.0pt;">
    往昔由無智慧力，所造極惡五無間，
   </p>
   <p class="MsoPlainText" style="text-indent:24.0pt;">
    誦此普賢大願王，一念速疾皆消滅。
   </p>
   <p class="MsoPlainText" style="text-indent:24.0pt;">
    族姓種類及容色，相好智慧咸圓滿，
   </p>
   <p class="MsoPlainText" style="text-indent:24.0pt;">
    諸魔外道不能摧，堪為三界所應供。
   </p>
   <p class="MsoPlainText" style="text-indent:24.0pt;">
    速詣菩提大樹王，坐已降伏諸魔眾，
   </p>
   <p class="MsoPlainText" style="text-indent:24.0pt;">
    成等正覺轉法輪，普利一切諸含識。
   </p>
   <p class="MsoPlainText" style="text-indent:24.0pt;">
    若人於此普賢願，讀誦受持及演說，
   </p>
   <p class="MsoPlainText" style="text-indent:24.0pt;">
    果報唯佛能證知，決定獲勝菩提道。
   </p>
   <p class="MsoPlainText" style="text-indent:24.0pt;">
    若人誦此普賢願，我說少分之善根，
   </p>
   <p class="MsoPlainText" style="text-indent:24.0pt;">
    一念一切悉皆圓，成就眾生清淨願。
   </p>
   <p class="MsoPlainText" style="text-indent:24.0pt;">
    我此普賢殊勝行，無邊勝福皆迴向，
   </p>
   <p class="MsoPlainText" style="text-indent:24.0pt;">
    普願沉溺諸眾生，速往無量光佛剎。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時，普賢菩薩摩訶薩，於如來前，說此普賢廣大願王清淨偈已。善財童子，踊躍無量，一切菩薩，皆大歡喜。如來讚言：「善哉！善哉！」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時，世尊與諸聖者菩薩摩訶薩，演說如是不可思議解脫境界勝法門時，文殊師利菩薩而為上首。諸大菩薩，及所成熟六千比丘，彌勒菩薩而為上首。賢劫一切諸大菩薩，無垢普賢菩薩而為上首。一生補處住灌頂位諸大菩薩，及餘十方種種世界，普來集會。一切剎海極微塵數諸菩薩摩訶薩眾、大智舍利弗、摩訶目犍連等而為上首。諸大聲聞，并諸人天一切世主、天、龍、夜叉、乾闥婆、阿修羅、迦樓羅、緊那羅、摩侯羅伽、人非人等一切大眾，聞佛所說，皆大歡喜，信受奉行。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大方廣佛華嚴經普賢菩薩行願品
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
