<html>
 <head>
  <meta content="text/html; charset=utf-8" http-equiv="Content-Type"/>
  <link href="./1515.files/editdata.mso" rel="Edit-Time-Data"/>
  <title>
   佛說阿彌陀經講義
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW" link="blue" vlink="purple">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      佛說阿彌陀經講義
     </span>
    </b>
    <b>
     <span lang="EN-US" style='font-size:36.0pt;font-family:"Academy Engraved LET";
color:#FF6600'>
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     圓瑛大師著
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a01">
      圓瑛法彙序一
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a02">
      圓瑛法彙序二
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a03">
      圓瑛法彙序三
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a04">
      圓瑛法彙序四
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a05">
      佛說阿彌陀經講義卷上
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
     <a href="#a06">
      佛說阿彌陀經講義卷下
     </a>
    </span>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國三十六年農曆五月十二日，為
   </p>
   <p class="MsoPlainText">
    圓瑛老法師七十初度之辰，弟子輩以祝暇請；
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    師曰：吾儕修出世法，爾等欲以世俗陋習相瀆，修持謂何矣？顧弟子輩以師德臘俱高，無以將意，若有不能已者。斌曰：法師一生，說法度人，願力瀰廣。所著阿彌陀經講義乃度生寶筏。原阿彌陀佛大願，普攝十方念佛眾生，同往西方授記作佛；與佛同一無量光壽命。法師講義，即宏此義，以此言壽，何壽如之！以此為祝，則世法轉成佛法，且可宏法於無盡。吾儕印送此書，以當祝暇，庶幾不違誥誡，而弟子尊師之意，亦可得達。乃以此意請，幸蒙首肯，弟子亦歡喜無量。乃書其緣起於此，即以為
   </p>
   <p class="MsoPlainText">
    老法師壽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    民國三十六年孟春樂慧斌敬述
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a01">
    </a>
    <span style="color:#333399">
     圓瑛法彙序一
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    圓瑛上人，吾閩產也。幼失怙恃，依季父教養，穎悟絕人。甫成年，即受牒度，於石鼓山之湧泉寺，早參三昧，夙擅譚經，素以宏化利生為本願。初主寧波接待寺，倡辦寧波佛教孤兒院；次至泉州，重興開元寺，創辦開元慈兒院，孤露子弟，薰育者眾。旋歷內地，並南洋群島，周流說法，於大乘教義，多所闡明。生平著作，編成法彙。近被推為寧波天童、七塔，二大叢林及中國佛教會首席。去年天童寺不戒于火，上人則奔走四方，募化重修，規模閎敞，為四明道場之冠。間亦稍治生產，為發展化育基金，是皆躬行實踐，以求達其利濟宏願，固不僅以舌粲蓮花見稱也。今秋上人，蒞京說法，持示所講「仁王護國般若波羅密經講義」。其所發揮演繹，皆切於護國愛人，旨趣之宏，足維風化，爰樂而為之序。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十二年十月
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    閩侯林森敬撰
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a02">
    </a>
    <span style="color:#333399">
     序二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如來知見，眾生同具，佛若不說，誰能自知？故我
   </p>
   <p class="MsoPlainText">
    世尊，示生世間，成等正覺；普為九界眾生，隨機宣說妙法，必使機理雙契，解行俱圓，以致斷惑證真，復本心性而已。又以鈍根眾生，斷證難期，一經再生，進一退萬；一乘上士，親證法身，不歷僧祇，速成佛道等因緣；特開一信願念佛求生西方法門。俾九法界上聖下凡，同于現生往生西方。上士則圓滿菩提，下根亦親登不退。其保護撫育之恩，窮劫說不能盡矣。是知淨土一法，乃十方三世一切諸佛，上成佛道，下化眾生，成始成終之總持法門也。當此末法，人根陋劣，壽命短促，知識希少，魔外縱橫；若無此法，其何能淑？以故法流震旦二千年來，所有智識，或專或兼，或顯或潛，各修此法，以期究竟自利利他也。圓瑛法師，宿具慧根，久研教觀。跡雖住持宗門，心實注重淨土。然圓人受法，無法不圓；隨人意樂，為講諸經。佛學書局，匯集諸著，排印流通，名為圓瑛法彙，首以阿彌陀經注，以示法師注重淨土之意。竊以浙江昔有雲棲法彙，近有諦閑講錄，圓瑛法彙，同為險道之導師，苦海之慈航；有緣遇者，何幸如之！光粥飯庸僧，除念佛外，一無所知；承師不棄，命為序引。只得略陳所知，以塞其責。而文不貼題，一任大通家之指斥譏誚云爾。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十二年癸酉首夏
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    古莘常慚愧僧釋印光 謹撰
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a03">
    </a>
    <span style="color:#333399">
     序三
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    閩中山川磅礡，靈氣所鍾，高僧輩出，黃琱葹n，百丈清規，古德流風，至今猶有存者。圓瑛法師，籍隸古田，蚤歲脫俗，真參實學，孜孜弗懈，卒能成就其德業，光明俊偉，與先哲同揆，鄉人士皈依座下者，如水趨壑。比歲卓錫浙東，先後住持七塔、天童二寺，法雨覃敷，三根普被。余今夏會詣天童，參承道席，是時方演講楞嚴，緇素翕集，法師闡明義趣，機辯縱橫，聽者無不悅服！又以持戒為學佛之要，每反復誥誡而不已。信乎宗說兼通，行解相應，足為學者之模楷也。今海上佛學書局，以法師平生撰著，彙刻行世，徵序於餘。夫我佛設教，法門雖廣，無非使人解黏脫縛，明心見性而已。學道之士，真積力久，有悟於第一義諦，靈光獨耀，迥脫根塵，雖不立文字可也；其或明宗弘教，發為文辭，等身著作，亦可也。何以故？此心既空，則文字與實相，不相違異，故法師願力宏毅，所至修廢舉墜，鉅細靡遺；至於挺身衛道，處事變艱危之會，不怵不撓，尤為難能可貴！惟其真理既徹，應物無方，雖熾然有為，而不著有為之相。故觀法師之文，即事即理，圓融無礙，而佛法之體用彰明，具可於言外得之。嗚呼！魔說害教，魚目混珍，大法之陵夷甚矣！有如法師言句，引經據論，涵義深廣，而歸於平實，是能燦真燈於既昏，續慧命於將墜者，余安得不為之往復讚歎也哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    民國二十二年十月
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    閩侯林翔敬撰
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a04">
    </a>
    <span style="color:#333399">
     序四
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    金剛般若波羅密經云：「須菩提言：如我解佛所說義，無有定法名阿耨多羅三藐三菩提，亦無有定法如來可說」。中觀論云：「諸佛或說我，或說於無我，諸法實相中，無我無無我」。由是觀之，可知佛之對機設教，原無定法之可言也。是故眾生中有應聞四諦而得度者，佛即為之說四諦。有應聞十二因緣而得度者，佛即為之說十二因緣。有應聞六度萬行而得度者，佛即為之說六度萬行。乃至有應聞空而得度者，佛即為之說空。有應聞有而得度者，佛即為之說有。佛法自漢明帝以後，傳至東土，迄今二千餘年，各宗次第建立。大乘教中，三論宗、禪宗，多屬空之法門，法相宗、天台宗、華嚴宗、淨士宗、真言宗中，多屬有之法門。如金剛般若經、仁王護國般若經、心經等，則空之類也。阿彌陀經、法華經、大乘起信論等，則有之類也。以俗諦言：說空則不應說有，說有則不應說空。然而以真諦言：則說空正不妨說有，說有正不妨說空。此則超情離見之旨，非凡夫思量所能測度者也。圓瑛法師，既具智慧，復有辯才。於金剛般若經、仁王護國般若經、心經、阿彌陀經、法華經及大乘起信論，演講之餘，並加註釋，陳義精深，屬詞雅暢。不知者觀之，以為空有並談，未免矛盾。而知者觀之，則贊歎其空有雙融，正符我佛對機設教，無有定法之深旨矣。今上梅佛學書局，取法師之名著述，彙刻而流通之，宏法功德，曷其有極哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    中華民國二十三年仲秋
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    南昌梅光羲序
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a05">
    </a>
    <span style="color:#333399">
     佛說阿彌陀經講義卷上
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    閩泉州大開元寺 沙門圓瑛 講
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     講解此經分為三科
     <span lang="EN-US">
      甲初釋題目  二  敘譯人  三  解經文  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛說阿彌陀經
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此六字題目，為一經之總綱；下全卷經文，乃一題之別目。故解經者，必宜先釋題目；如提綱者則眾目自彰，揭領者則眾縷自直。本題具有能說所說、能詮所詮，兩種能所。按古德七種立題，當判屬第一種、單人立題。佛是此土娑婆教主，能說的入；阿彌陀是彼方極樂導師，所說的人。能說所說，二皆是人；以佛是已證究竟極果之人故。題中並無法喻。二、單法立體，如大涅槃經，涅槃是不生不滅之法，並無人喻。三、單喻立題，如大寶積經，題中惟喻，並無人法。四、人法立題，如地藏菩薩本願功德經，題中無喻。五、人喻立題，如如來說獅子吼經，題中無法。六、法喻立題，如妙法蓮華經，題中無人。上三單三複為六種。七、人法喻具足立題，如大方廣佛華嚴經，大方廣是法，佛是人，華嚴是喻；以萬行之因華，莊嚴一乘之果德。本題無法無喻，故屬單人立題。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛是覺義，自覺、覺他、覺滿，方稱為佛。何謂自覺？自覺者，對不覺而說。一切眾生，具有本覺真如佛性，由無始無明所蔽，迷而不覺。一但聞經領解，或承知識開導，豁然覺悟：自己及與眾生，本來是佛，與佛無二無別。諸佛如已磨之鏡，眾生如未磨之鏡，雖是未磨，光明本具，從此磨之，垢盡明生，自可與佛之鏡，同其照用，此即是自覺；自覺異於凡夫。何謂覺他？自覺之後，憐憫一切眾生沉迷不覺，即以自覺之道，廣演流布，覺悟一切眾生，欲令各各反迷還悟，捨妄歸真，此即是覺他；覺他異於二乘。何謂覺滿？此有二種：一、自覺智慧圓滿；最初發菩提心，起始覺智，依智斷惑，先斷我執，次斷法執，終破無明；惑盡智圓，而得慧足。二、覺他功德圓滿；自從覺悟之後，惟依最上乘，發菩提心（利他道心），利生為事業，宏法是家務。經三祇劫，脩六度行；六度者：一、布施度慳貪，二、持戒度諸惡，三、忍辱度瞋恨，四、精進度懈怠，五、禪定度散亂，六、智慧度愚癡；功圓果滿，而得福足。福慧兩足，二利圓滿，此即是覺滿；覺滿異於菩薩。三覺圓，萬德具，乃稱為佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛有三身：一、法身佛，梵語毗盧遮那，此云遍一切處。在有情分上，謂之佛性，即眾生本具自性天真佛。在無情分中，謂之法性，即一切諸法實相。古德云：山河及大地，全露法王身者此也。二、報身佛，梵語盧舍那，此云淨滿。煩惱惑淨，權實智滿，能現自他受用之身者此也。三、應身佛，梵語釋迦牟尼，此云能仁寂默。能仁是姓，寂默是名。若約佛德，能仁屬利他德，寂默屬自利德。隨可度機緣，示現八相成道，如月印水，無處不現者此也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    說者：乃釋迦如來金口之所親宣也。經通五人共說，一佛，二弟子，三天，四仙，五化人。此經揀非餘人所說，乃佛無問自說。因淨土法門，至方便，至直捷，至圓頓，不可思議，無人能問。佛智鑒機，鑑定眾生，能信是法，故無問自說。又說者悅也，悅所懷故。因觀眾生機熟，於此圓頓法門，自能信願受持，是以暢悅本懷而說也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿彌陀：譯云無量壽；經云：彼佛壽命，及其人民，無量無邊阿僧祇劫，故名阿彌陀。又譯無量光；經云：彼佛光明無量，照十方國，無所障礙，故名阿彌陀。實則彌陀非但光壽無量，而智慧神通功德，一一皆無量也。彌陀因中，為大國王；聞世自在王佛說法，即捐王位，發心出家，名曰法藏比丘。對佛發四十八願，莊嚴極樂依正二報。第十二願云：設我得佛，光明有限量，下至不照百千億那由他諸佛國者，不取正覺。第十三願云：設我得佛，壽命有限量，下至百千億那由他劫者，不取正覺。行滿果圓，隨願所成，故光明壽命，悉皆無量。此約事相而論，若約理性：彌陀法身理體，常住不變，即無量壽義。彌陀根本實智，遍照法界，即無量光義。極樂淨土，即眾生唯心之淨土；彌陀如來，亦眾生自性之彌陀。果明此理，則親見彌陀矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經者：梵語脩多羅，此云契經；謂上契諸佛所說之理，下契眾生可度之機。此一字是通題，通於經藏故，屬能詮。上五字是別題，別在本部故，屬所詮。此為第二重能所。能詮不出聲名句文；佛說此經以音聲而作佛事；阿難結集，以名句文而為教體；以此四法，皆能詮也。所詮不出信願持名；佛說此經，先詳陳依正莊嚴以起信，次特勸應求往生以發願，三正示執持名號以立行；以此三法，皆所詮也。合能所二詮，無非如來被下之教，為教經。教中所依實相之理，豎窮三際，無始無終，橫遍十方，無障無礙，即無量光壽義，為理經。依理所起持名妙行，一心不亂徑登不退，為行經。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又經具貫攝常法四義：貫則如線貫珠，貫穿所應知之義，令不散失。攝則如經持緯，攝持所應度之生，令皆得度。常則三世不易，經云過去諸佛，法皆如是。法則十界同遵，論云：一切菩薩，皆依此法到如來地。又經者，徑也，持名念佛法門，真修行成佛，徑中捷徑也。初釋顯目竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲二
     <span lang="EN-US">
      敘譯人
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      姚秦三藏法師鳩摩羅什譯
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    姚秦：紀時也。周時有嬴秦，周孝王封非子於秦，是為嬴秦。東晉時，有苻秦、姚秦。苻秦即苻堅僭據關中，國亦號秦，謂之苻秦。時太史奏曰：有異星現於西域分野，當有大德智人入輔中國。堅云：朕聞龜玆國有羅什者，得非其人耶？遂遣大將呂光率兵伐龜玆，謂曰：朕非貪地用兵，聞羅什深解法相，為後學宗。若克龜玆，宜馳驛送什以歸。後果得什載歸，中途，聞苻堅為姚萇所害，光即據涼不返。姚萇亦據關中僭號，是謂姚秦，又名後秦。萇亦聞師名，要請入關，而光不允。萇卒，子興復請，不允。發兵討之。光姪呂隆降秦，方得迎師入關。今云姚秦，揀非餘秦也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    三藏法師：顯德也。有二釋：一、通達經律論三藏之法，依法為師故。二講演經律論三藏之法，以為人師故。鳩摩羅什出名也。具云鳩摩羅耆婆什，上五字此云童壽，謂童年而有耆德也。什者，深善此方文字之謂也。若華梵合舉，稱為羅什。按師本傳：父名鳩摩羅琰，家世相國，棄榮出遊龜玆，王以妹妻之，生師，幼而神異，七歲隨母入寺，見鐵缽試取加頂，俄念缽重，我何能舉？遂力不勝。豁悟萬法唯心。博通三藏，人莫能及，故以三藏法師稱之。譯者，易也。易梵語為華言，音字俱翻，不同咒等。漢時掌四方之語，各有其官。北方之官曰譯，兼善西語，騰蘭初至，由其證譯，故至今皆稱譯。什師入關之後，秦主禮遇特隆，延入西明閣，敕肇叡等八百沙門，咨受什旨，於草堂寺參訂眾經。後道宣律師問天人陸玄暢曰：什師一代所譯經論，至今若新，受持轉勝何耶？答曰：其人以悟達為先，得佛遺寄之意，七佛以來，為譯經師。又什師所譯經論，三百九十餘卷，咸共流通。臨終對眾發誠實誓：若所傳無謬，當使焚身，舌不焦爛。後弘始十五年八月廿日卒於長安，闍維火化也薪盡形滅，舌根儼然。此經譯於什師，足證實語可信。○問：此經共有幾譯？答：更有唐三藏玄奘法師所譯，名稱讚淨土佛攝受經。二經文義，大同小異。時所宗尚，皆弘秦本。二敘譯人竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     甲三
     <span lang="EN-US">
      解經文分三  乙初  序分  二  正宗分  三  流通分  此三，始於道安法師，證於親光菩薩論，世稱彌天高判。故後代解經，悉皆依之。  序分分二  丙初  通序通於諸部故  二  別序別在本經故  通序又分二  丁初  標法會時處  二  列聖凡聽眾  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是我聞，一時佛在舍衛國祇樹給孤獨園。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經首通序，亦名證信序；以有六種成就，證明此法可信，故曰證信。六種成就者：信、聞、時、主、處、眾也。如是，為信成就；凡事相信，則言如是。我聞，為聞成就；面命耳提，機教相扣。一時，為時成就；際遇良時，師資道合。佛，為主成就；人天教主，以法利生。祇園，為處成就；不有精藍，安成法會。下大比丘等，為眾成就；聖凡畢集，如星拱北。如是六事，闕一不可，具足六事，方成法益；故以成就名。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又如是指法之詞，乃阿難結集者之語氣；云如是持名念佛，圓頓妙法，乃我阿難親從佛聞。彼一時，釋迦牟尼佛在舍衛國祇園所說，有若干人在會。阿難唱此六成就，內含四義：一、遵佛旨，佛將臨涅槃，阿難問佛：結集之時，一切經首，當安何語？佛云：如是我聞等，後則謹遵佛旨。二、斷眾疑，阿難結集經藏，高陞法座，忽感相好同佛，眾起三疑：一疑釋迦再來，二疑阿難成佛，三疑他方佛至；迨唱如是我聞，三疑頓斷。三、息諍論，阿難位居羅漢，既曰如是我聞，則法有所宗，顯非臆說，故止息諍論。四、揀邪教，外道經典，首用阿憂二字，阿者言無，憂者言有，以一切法不出有無，故用此冠頂。佛經用如是我聞，則揀異邪教也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    下更分解：如是二字，古解甚多，玆不繁引。但據本部經義，如者不異之義，是者無非之義；以顯念佛法門，心不異佛，佛不異心；心佛雖有二名，心佛無非一體，故曰如是。又萬法俱寂，一心不亂，為如；是心是佛，是心作佛，為是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我者：阿難自稱，非同凡夫妄執實我。一切凡夫，因執四大妄身，以為實我。我執既起，貪瞋癡慢無不從之而生。貪財為我受用，貪色為我娛樂，貪名圖我榮耀，貪食養我形體，貪睡為我安息。由此諸貪，則靡惡不造。若人妨礙我所貪，或剝奪我所貪，則瞋癡慢，熾然並作。是我執，乃諸惡根本。身心因此不得安樂；世界因此不得和平。阿難已得無我，故不同彼妄執之我，亦非同外道妄計神我。外道有二十五諦，最後曰神我。彼妄計有一神我，周遍十方。阿難已證羅漢，能破外道，故不同彼妄計之我。乃同菩薩假我，及如來法身真我，不妨隨順稱我。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    聞者：從耳根親聞如來聲教。入耳達心，憶持不忘。阿難本是多聞第一，憶持如來秘密法門，受領無失。今以聞慧，聞持淨土無障礙法門也。一時，乃說聽始終，心境俱一之時。佛字，梵語具足應云佛陀。譯為覺者，即大覺悟之人。此方好略，單稱為佛，乃十號之一。從本覺理，起始覺智，覺至心源，為究竟覺。五住煩惱斷盡，二種生死不受，方得稱佛。此指釋迦牟尼佛。在，即住也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舍衛國譯云豐德，是波斯匿王所都。古解謂國豐四德：解脫、多聞、財寶、五欲是也。愚意財寶五欲，不可言德。當以具足財寶五欲曰豐，人多解脫多聞曰德。祇樹者，祇即祇陀，乃匿王太子名，譯云戰勝。樹，即園中所種花果林木。給孤獨，是須達多長者之善名，長者生平樂善，周給孤獨，令得飽煖，故得是名。園，即金磚布地，所買祇陀太子之園。因樹根金磚鋪不到，故樹屬太子，園屬長者，因共成請佛功德，故並存嘉名也。一標法會時處竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      列聖凡聽眾分三  戊初  聲聞眾  二  菩薩眾  三  天人眾初分三  己初  明類標數  二  表位歎德  三  列上首名  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      與大比丘僧，千二百五十人俱。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    自此至諸天大眾俱，即六成就中眾成就。與者，共也。大比丘，揀非小機初心之侶，具大、多、勝三義，異餘比丘故。能為天王大人所共敬仰，曰大，非小德也。如梵王師陳如，帝釋師迦葉也。博通內外典籍，多聞廣識，曰多，非寡解也。超出九十六種外道，法高德重，曰勝，非劣器也。比丘梵語，此含三義：一、乞士，外乞食以養色身，內乞法以資慧命。二、怖魔，受具足戒時，登壇白四羯磨，地行夜叉稱善；於是空行夜叉，天行夜叉，以及天人，各皆稱善。輾轉傳唱，聲達六天。魔王聞已，心生怖畏；怖懼佛界增多，魔眾減少。三、破惡，正慧觀察，修持出世淨法，破除一切煩惱之惡。含此三義，故存梵語。即五不翻中，多含不翻也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    僧，梵語具云僧伽，譯云和合眾。四人以上，多至無量，同一羯磨，不相違諍；猶如水乳相和，函蓋相合，故名和合眾。有理和事和：理和惟一，同證無為解脫道故。事和有六：身和同住，口和無諍，意和同悅，見和同解，戒和同脩，利和同均。出家人稱六和僧，自當顧名思義也。○千二百五十人者，於鹿苑初度陳如等五人。於木瓜林度優樓頻螺迦葉師資五百人。於象頭山度伽耶迦葉，於希連河度那提迦葉二人，師資合五百人。度舍利弗目犍連二人師資合二百人。度耶舍長者子朋友等五十人。合計一千二百五十五人。今但言一千二百五十人者，略零數也。○問：佛出世間，所度之眾，其數無量，何以獨舉此數？答：以此等最先歸佛，直至佛滅，常隨不離，故獨舉也。一明類標數竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      表位歎德
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      皆是大阿羅漢眾所知識。
     </span>
    </b>
    <b>
     <span lang="EN-US" style='font-family:"Times New Roman";
color:teal'>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上句表位，下句歎德，皆是者，純一無雜也；即法華經所云：此眾無枝葉，惟有諸貞實。阿羅漢亦含三義，比丘為因，羅漢為果，與比丘三義因果相對。一、應供，梵行已立，為世福田，堪受人天供養；即乞士果。二、殺賊，四住已空，見思惑斷，殺盡煩惱之賊；即破惡果。三、無生，所作已辦，不受輪迴，超出三界生死；即怖魔果。始則受戒願出生死，令魔生怖，今證無生。故云怖魔果。阿羅漢，有實行、權示、定性、回心之別。今云大者，非專求己利得少為足之實行阿羅漢。乃大權示現，內秘菩薩行，外現聲聞身，深本難思者是也。又非厭有趣空，耽寂滅樂之定性阿羅漢，乃回小向大，發大乘心，求菩提道，助佛轉輪者是也。眾所知識者：眾、即天人大眾。知識二字，有兩解：一、約大眾說：聞名仰德曰知，見面聆教曰識。諸阿羅漢，道高望重，為天人大眾所共知共識者，洵是人天師範。二、約羅漢說：深解諦理曰知，博通法相曰識。諸阿羅漢，斷惑證真，為天人大眾中多知多識者，堪作人天眼目。二表位歎德竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己三
     <span lang="EN-US">
      列上首名
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      長老舍利弗，摩訶目犍連，摩訶迦葉，摩訶迦旃延，摩訶俱絺羅，離婆多，周利槃陀伽，難陀，阿難陀，羅侯羅，憍梵波提，賓頭盧頗羅墮，迦留陀夷，摩訶劫賓那，薄拘羅，阿那樓馱，如是等諸大弟子。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    長老，德臘俱尊之號。或但具一，亦可通稱。如年高臘久，位居上座，是謂耆年長老。若智深德重，證羅漢果，是謂法性長老。此二字，貫下十六尊宿，非獨指舍利也。此中有有德有臘者，有無臘有德者，並無無德有臘者。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    舍利弗：舍利是其母名，譯云鶖鷺。弗、即子也。鶖鷺眼目伶俐，其母如之。連母為名，故曰鶖子。諸弟子中，智慧第一。初在母胎，已能寄辯母口。八歲登座，論勝十六大國論師。七日之內，遍達佛法，故稱智慧第一。亦姑顯一德，非身子之外，餘皆無智；亦非身子不具餘德。以表法門無量，各舉一長而已。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩訶目犍連：摩訶譯云大，目犍連譯釆菽氏，姓也。先人入山脩道，采菽而食，因是命族。本名拘律陀，係樹名，禱此樹而生故。其族出家者多，故以大別之。諸弟子中，神通第一。如化身大小，降伏毒龍，一城釋種舉之梵天等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩訶迦葉：譯云大龜氏，其先世學道，感靈龜負圖而應，因以為姓。本名畢缽羅，亦樹也。又云大飲光，由宿世為冶金師，與一貧女，將黃金莊嚴塔像。自爾以來，九十一劫，身常紫金光聚。金光晃耀，吞乎餘光，故名飲光。加以大者，揀餘迦葉。此尊者財富無量，看破出家，常行苦行，頭陀第一。梵語頭陀，此云抖擻，以十二行頭陀，抖擻塵勞煩惱。迦葉年老，不捨頭陀；佛憫其衰，勸令休息；迦葉頭陀如故。佛讚有頭陀行，我法久存。此尊者未曾入滅，佛囑傳衣彌勒；現在雞足山入滅盡定，待彌勒佛出世。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩訶迦旃延：譯云文飾，南天竺婆羅門族，論議第一。凡人論議，若無文采而脩飾之，終非善於論議。此尊者才藻詞華，縱橫善巧，外道聞之，無不悅服。外道問：惡人死後受苦，應當回還；死而不還，知無他世。答言：如世罪人，被繫牢獄，寧得歸否？又問：善人生天，何亦不歸？答言：墮廁得出，肯再入否？如是善論，故稱論議第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩訶拘絺羅：譯云大膝。舍利弗母舅，平日論輒勝姊，自姊懷身子後，機辯迅發，論不及姊。知所懷必是智人，寄辯母口。遂發憤遊學，往南天竺讀十八經，四圍陀典，不暇剪爪，世呼長爪梵志。繇精勤故，得四無礙辯，觸問能答，故稱答問第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    離婆多：譯云星宿，父母禱星宿而生故。又譯假和合。釋論云：夜宿空亭，見二鬼爭屍，告其分判。設依理枉理，皆不免害，故據實答。大鬼怒拔其手足食之，小鬼取屍手足補之。因此煩惱，遂疑此身非我；若我本身，眼見拔去食訖。若他身者，云何復隨我行？逢人即問：汝見我否？眾僧云：此人易度。語云：此身本是他遺體，非己有也。遂悟此身假和合，即得道果，無倒亂第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    周利槃陀伽：周利是兄名，譯大路邊，槃陀伽是弟名，譯繼道，相繼周利於道路而生故。西域風俗，女人欲產，當同娘家。其母生二子，皆在路邊。繼道性愚鈍，出家誦一偈，經一百日，得前遺後，得後遺前。兄遣還俗，哭泣不已，佛憐而錄之，使誦掃帚，日久忽悟，得阿羅漢，義持第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    難陀：譯云喜，即佛胞弟孫陀羅難陀，連妻為名，曰艷喜。四月九日生，身黃金色，其三十相，短佛四指。若入眾中，有不識者，謂言佛來。此尊者儀容第一。摩竭提國有裸形外道，世稱智者，與身子論議結舌，深信佛法，有欲出家。見難陀色貌殊偉，歎曰：短小比丘，智慧難概，況堂堂者乎？遂從出家。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿難陀：譯云慶喜，是佛從弟，佛成道日生；王聞奏歡喜，故字慶喜。至二十歲，佛度出家，為佛侍者，多聞第一。迦葉譯云：佛法大海水，流入阿難心。悉能記憶受持，後結集經藏也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    羅侯羅：譯云覆障，因塞鼠穴六日，報感在胎六年，故云覆障，是佛之子。佛為太子時，十七歲納妃，十九歲出家，並未行欲事，何以有子？因太子請願出家，王到宮中苦留，語曰：汝若有子，當許出家。時太子以手指耶輸陀羅腹曰：已有子，耶輸一驚，即覺成孕。後太子出家，在胎六年乃生；惡聲盈路，諸釋皆瞋，欲治欲殺。耶輸雖能自信，欲雪不白之冤，請焚火坑，發大誓言：我若為非，母子俱滅，若真遺體，天當為證。抱子投坑，火化為蓮，捧耶輸體，母子無損；國人始信，從此息謗。羅侯羅出家，密行第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    憍梵波提：譯云牛司。司者，牛雖不食，恆事虛哨，由過去世，輕弄聖僧誦經如牛吃草，從此五百世為牛，今餘報未盡，猶事虛哨。佛恐世人睹形不知觀德，譏笑遭愆，飭居天上，諸天敬奉，受天供養第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    賓頭盧頗羅墮：上三字譯不動，名也；下三字譯利根，姓也。先名後姓，以別同族。昔樹提長者，以旃檀缽置剎頂上，號於眾曰：能以神力取者，即與之。尊者現通取缽，佛呵責不許入滅，留身應末世供，福田第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    迦留陀夷：譯云黑光。身形粗黑有光，夜行人見驚駭，佛禁夜行因之而始。此尊者，為佛使者，教化第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    摩訶劫賓那：譯云房宿，父母禱房宿而生；知星宿第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    薄拘羅，譯云善容。由昔持不殺戒，九十一劫壽不中夭，顏貌端正。又昔會施一病僧訶梨勒果，感五不死報；初生現異，母以為怪，置之熬盤不死；復置釜中不死；復置水中；巨魚吞之；魚為人獲，刀破子現；竟無所傷。火不能炮，湯不能煮，水不能淹，魚不能噬，刀不能割，名五不死。享壽一百六十歲，壽命第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿冕樓馱：一名阿那律陀，譯云無貧，亦云如意；由昔饑世，以稗飯施辟支佛，九十一劫不受窮貧之報，得如意樂，故以名焉。亦是佛之從弟。佛說法時，常好睡眠，佛呵云：咄咄何為睡，螺螄蚌蛤類，一睡一千年，不聞佛名字。聞呵發憤，經七晝夜，眼不交睫，精進失目；佛教修習樂見照明金剛三昧，遂得半頭天眼。觀大千世界，如觀掌中菴摩羅果，是為天眼第一。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如是等諸大弟子者：如是、指上十六尊宿，等者、等餘未列之眾。學在師後曰弟，解從師生曰子。弟子以大稱者，即大比丘大阿羅漢，堪稱佛子，從佛口生，從法化生，皆是助佛轉輪，當紹佛位也。一聲聞眾竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      菩薩眾
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      并諸菩薩摩訶薩，文殊師利法王子，阿逸多菩薩，乾陀訶提菩薩，常精進菩薩與如是等諸大菩薩。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    首句明類。并者及也，承前起後，言佛說此經，而在會聽眾，不僅聲聞弟子，更有許多菩薩，亦所同聞也。菩薩，梵語具足應云：菩提薩埵，此方好略，稱菩薩。譯云覺有情，當作三義解釋：一、約自利釋，雖證佛覺，識情未盡故，即使等覺菩薩，八識中一分生相無明未破，猶屬有情。二、約利他釋，發心覺悟一切有情故。有情，即六道眾生之通稱。菩薩視大地眾生，猶如一己，不分人我，罔閒親疏。觀眾生之苦，即己之苦，平等普覺，悉令離苦。三、約兩利釋，上求覺道，下度有情故。即所發四宏誓願，斷無盡之煩惱，求無上之佛道，學無量之法門，度無邊之眾生。煩惱未盡，法身不顯，佛道不得圓成，法門未學，自救不了，眾生焉能普度？故必四宏並發，六度齊修，方成兩利。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    梵語摩訶，此云大。摩訶薩，即大菩薩也。揀非權教菩薩，一一皆實教菩薩，破無明見法身，親證真如實理。發大心、運大悲、修大行、求大果，故稱大菩薩。又稱大道心眾生，大具四義。清涼疏謂：一者願大，求大菩提故。二者行大，二利成就故。三者時大，經三無數劫故。四者德大，具足一乘諸功德故。菩薩於十法界中，屬第二法界，超過諸天二乘之上。世間神祇與之比較，則相去遠矣。今世人不知，稱土地、城隍、亦稱菩薩者，非也。若世人能解大理，能發大願，能修大行；志在利他，不求利己；難行能行，難捨能捨，難忍能忍；亦可謂修習菩薩之道矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    文殊師利法王子：文殊師利亦云曼殊室利，譯為妙首，又云妙吉祥，又云妙德。準華嚴宗，此三名，表信、行、智、三法門。妙首者信也，信為萬行萬德之首故。妙吉祥者行也，真諦云：於冤親中平等利益，不為損惱故。妙德者智也，由其智德內充，能為七佛之師故。法王子者，佛為法王，於法自在。菩薩入法正位，紹隆佛種，當繼佛位；猶如太子，今在東宮，當紹王位。又不僅文殊獨當此稱，即彌勒等，亦可稱法王子。此中以文殊居首者，表淨土不思議法門，若非第一勇猛根本大智，不能證解。前身子屬權智，此文殊屬實智；以此權實二智，為淨土法門自化化他之本也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    阿逸多菩薩：即彌勒菩薩，彌勒姓也，譯慈氏，阿逸多名也，譯無能勝。昔為婆羅門，號一切智，於八千歲修習慈行。又弗沙佛時，與釋迦如來，同發菩提心，常習慈定。悲華經云：發願於刀兵劫中，擁護眾生。是則慈隆即世，悲臻後劫，至極之慈，一切權小皆無能勝，故以名焉。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    乾陀訶提菩薩：譯云不休息菩薩。謂常修萬行，廣度眾生，盡未來際，不休不息。如金剛經所云：若卵生，若胎生，若濕生，若化生，乃至若非有想，非無想，我皆令入無餘涅槃，而滅度之。又如楞嚴阿難願偈云：如一眾生未成，佛，終不於此取泥洹，是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    常精進菩薩：即經歷多劫，修行六度，精進度生，常不退轉。如寶積經云：此菩薩，為一眾生，經無量劫，隨逐不捨，猶不受化，曾無一念棄捨之心。若為多眾生，經多劫，隨逐教化，猶未為難；今為一眾生，若一眾生，經多劫而肯受化，亦未為難；今猶不受化，若不受化，不遽捨，猶未為難；今無一念棄捨之心，是真精進，是真善行菩薩之道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    與如是等諸大菩薩：如是者結上，等者例餘。前所舉四位菩薩，表淨土信、願、行、三資糧也。文殊表信，以文殊為根本大智，今淨土不思議法門，惟智能信故。彌勒表願，以彌勒昔遇大慈如來，願同此號，即得慈心三昧。念佛眾生，各各願生西方，同佛無量光壽故。不休息、常精進，表行，以二菩薩常修利生之行，長時無間。今執持名號，實在念念相續，精進無疲，一心不亂故。等者，等餘萬行，莊嚴淨土也。二菩薩眾竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三
     <span lang="EN-US">
      天人眾
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      及釋提桓因等無量諸天大眾俱。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    及者併及，以淨土法門，聖凡同秉，承前言，不獨諸聖在會，併及凡眾，亦皆均沾法益。釋提桓因：譯云能為主；即忉利天主。忉利天此云三十三天，係欲界第二層天，在須彌山頂。天主居中一天，東西南北各八天，合成三十三天；如中國二十二行省，是約橫論。若約豎論，三界共二十八天；俗云天有三十三層者，訛也。忉利天主宿因：迦葉佛時，是一女身；發心修塔，欲令高廣莊嚴，為世福田，三十二人助之。塔成，作福者眾，以此福德，同生此天。等者下洎四王天，上洎夜摩、兜率、化樂、他化、四禪、四空等無量諸天。曰大眾者，該盡修羅八部，人及非人，一切眾生。俱字，通結菩薩以下諸天人等，俱會一處。初通序竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      別序，亦名發起序。持名念佛，圓頓不思議法門，無人能問。由如來權智，鑒眾生機宜，應聞淨土妙門，而得四益。故無問自說，直唱淨土依、正名字，以為發起也。
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時，佛告長老舍利弗：從是西方過十萬億佛土，有世界名曰極樂；其土有佛號阿彌陀；今現在說法。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    爾時：即六種成就之時。時至機熟，宜開法會。而持名念佛，淨土妙門，四益普施，三根普攝，不可思議，甚深難信之法；非第一智慧者，不能直下承當，故特告舍利弗：從是娑婆世界，西方經過十萬億佛土，彼處有世界，名曰極樂。此自唱依報，為下正宗廣陳依報妙果之發起序也。依報屬世界，即佛願行所成，眾生淨業所感，公共依止之報土，故名依報；亦名佛土。土字，當讀度字音。合三千大千世界，為一佛土。世界有小千、中千、大千之別。先從一小世界說起，小世界大海之中，有一須彌山譯云妙高山；須彌山外，七重香水海，七重金山；七山之外，即鹹水海。現世界，在須彌四面，鹹水海中，浮有四大部洲。一洲中，有無量小洲，無量國土。海外圍以鐵圍山，同一日月所照，名四天下，亦名小世界。上有六欲天，覆以初禪天。合集一千個小世界，覆以二禪天，為小千世界。合集一千個小千世界，覆以三禪天，為中千世界。合集一千個中千世界，覆以四禪天，為大千世界。因三次言千，故曰三千大千世界。共有萬億須彌山，萬億四天下，為一佛化土。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    有世界名曰極樂者：世以遷流為義，約時分說；有過去、現在、未來。界以方位為言，約處所說；有四方四維上下。時、處，合稱為世界。彼世界名極樂，梵語須摩提，此云極樂，亦云安樂，亦云安樂，亦云清泰；名雖小異，義則大同。 
    其土：指西方極樂世界。有佛者：有一界，必有一界之教主。號阿彌陀：
    <span style="font-size:10.0pt;">
     解在前
    </span>
    即教主萬德洪名。此自唱正報，以為下正宗廣陳正報妙果之發起序也。正報屬根身，即佛願行所成，眾生淨業所感，各別正受之報體；故名正報。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    今現在說法者：彼佛度生之軌，亦不外說法也。大本云，彼佛非過去，非現在，非未來，但以酬其志願，現在西方。大雲經，佛告大雲密藏菩薩言：「西方世界，有國名安樂，佛號無量壽，現在說法，告一菩薩言：『娑婆世界，釋迦牟尼佛，今說大雲經，汝可往聽。』今彼菩薩將來至此。」則正當釋迦說法時，彌陀亦在彼說法，故曰現在說法。以上依正二皆現有，非同化城權現，的標實境也。勝緣難遇，可不深信、願求往生親覲乎？但欲冀往生，當持名號，以符彼佛本願，接引往生。此中寓有勸信、勸願、勸行之意；故判為發起序。發起正宗三資糧即信願行故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蕅益大師云：二有現在，勸信序也；世界名極樂，勸願序也：佛號阿彌陀勸持名妙行序也。復次彌陀序佛；說法序法；現在海會序僧。佛法僧同一實相序體；從此起、信、願行序宗；信願行成，往生見佛、聞法序用；唯一佛界為所緣境，不雜餘事，序教相也。釋迦如來徹底悲心，不待啟請，自唱依正，良繇此經，急救眾生，橫截生死，唯恐不及，故不待請。即十二部中，無問自說部。初序分竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙二
     <span lang="EN-US">
      正宗分，為一經所宗之正義也。本經以信、願、行、三資糧為宗。交分為三。
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙初
     <span lang="EN-US">
      詳陳依正莊嚴以起信  二  特勸應求往生以發願  三  正示執持名號以立行  初分二  丁初  徵釋極樂  二  別示莊嚴  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗，彼土何故名為極樂？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此即徵起發問之詞。呼當機舍利弗之名，徵云：彼佛國土，因何之故，名為極樂，汝其知之乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其國眾生，無有眾苦，但受諸樂，故名極樂。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此先約正報眾生釋極樂。眾生者，和合眾緣而生。極樂眾生，則以多善根福德因緣，得生彼國，無有一切苦事，但受種種樂報，故名極樂。苦者，逼惱身心之義。眾苦，謂三苦、八苦無量諸苦。三苦者：一、苦苦，人洎修羅地獄鬼畜，現受有漏之身，不得自在，已名為苦；更加種種逼惱，仍屬苦中之苦。二、壞苦，六欲天受衣食如意，宮殿隨身之樂；初禪天，得離生喜樂定；二禪天，得定生喜樂定；三禪天，得離喜妙樂定；但屬有漏之禪，總有變壞終盡之時，猶如仰箭射空，勢力盡箭還墮；乃屬壞苦。三、行苦，四禪天以上，苦樂雙亡，捨定現前。雖然無苦無樂，難免行陰念念遷變流轉；乃屬行苦。又云：欲界具三苦，色界除苦苦，無色界惟行苦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八苦者，約人間說：一、生苦，居於胎獄之中。二、老苦，現其衰朽之像。三、病苦，諸根痛患。四、死苦，四大分散。五、愛別離苦，欲合偏離。六、冤憎會苦，欲避偏逢。七、求不得苦，欲得偏失。八、五陰熾盛苦，五陰煩惱之火，晝夜熾然，焚燒功德之林，而壞菩提之種。是為八苦。無量諸苦，說之不盡。而極樂眾生，眾苦皆無，但受一切諸樂，故名極樂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：樂者苦之對也，極樂既無眾苦，何以顯樂？答：正以娑婆極苦，對彼西方極樂；二土較量，令知勝劣，而生忻厭。如三苦者，則彼國眾生，但受身心安泰之樂，而無苦苦。但受依正莊嚴之樂，而無壞苦。但受三昧寂定之樂，而無行苦。如八苦者，則彼國眾生，但受蓮華化生之樂，而無胎獄生苦。但受相好具足之樂，而無衰朽老苦。但受自在晏安之樂，而無痛患病苦。但受壽命無量之樂，而無分段死苦。但受海會相聚之樂，而無愛別離苦。但受上善俱會之樂，而無冤憎會苦。但受所欲如意之樂，而無求不得苦。但受觀照蘊空之樂，而無煩惱熾盛之苦。二土對較，苦樂懸殊，淨穢自分，取捨宜定。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    慈雲懺主，開此土彼土修行難易十種，今以苦樂對之：一者、此土有不常值佛苦，彼土但受華開見佛常得親近之樂。二者、此土有不聞說法苦，彼土但受水鳥樹林皆宣妙法之樂。三者、此土有惡友牽纏苦，彼土但受諸上善人，俱會一處之樂。四者、此土有群魔惱亂苦，彼土但受諸佛護念，遠離魔事之樂。五者、此土有輪迴不息苦，彼土但受橫截生死，永脫輪迴之樂。六者、此土有難免三塗苦，彼土但受惡道永離，名且不聞之樂。七者、此土有塵緣障道苦，彼土但受用自然不俟經營之樂。八者、此土有壽命短促苦，彼土但受壽與佛同更無限量之樂。九者、此土有修行退失苦，彼土但受入正定聚永無退轉之樂。十者、此土有佛道難成苦，彼土但受一生行滿所作成辦之樂。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：厭穢忻淨，捨苦求樂，全同凡夫心行，何得稱圓頓法門？菩薩不取涅槃之樂，不捨度生之苦；苦樂見泯，取捨情亡，方合大乘之道。而念佛往生者，何獨不然？答：未得無生法忍，必定不能度生，喻如破船拯溺，難免自他俱陷。念佛求生淨土，見佛聞法，得無生忍已，普入塵剎，救度眾生，方成自他兩利。據此則捨苦者，正欲拔眾生之苦，即菩薩之大悲心。求樂者，正欲與眾生以樂，即菩薩之大慈心。豈小乘獨善其身者所可及耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      又舍利弗！極樂國土，七重欄楯，七重羅網，七重行樹，皆是四寶；周匝圍繞。是故彼國，名為極樂。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此次約依報世界釋極樂。欄楯、羅網、行樹，皆西方莊嚴之樂境。橫曰欄，直曰楯，即欄干也。此方園林勝地，多亦有之，但為防護，或壯觀瞻。彼土則不然，人皆尚道，全無侵損之行為，亦無玩好之思想。皆為彌陀願行功德之所成就。羅網行樹，亦復如是。行者，次第行列而不雜亂。七重者，一重行樹，一重欄楯，重重相間，而至於七。上覆以七重羅網。此方欄楯行樹，雖然亦有，其質不出木石銅鐵；彼則一一皆是金、銀、琉璃、玻璃、四寶所成。七重寶，亦但略言而已。七重，表七科道品三十七分；四寶，表常、樂、我、淨、四四德。實則重重無盡，寶寶交錯，周匝圍繞，佛菩薩等無量住處也。大本云：七寶諸樹，遍滿世界，所謂金根金莖，枝葉花果，亦皆以金，則名一寶。金根銀莖，枝葉花果，亦分金銀，則名二寶。如是三寶四寶，其寶間錯，輾轉增多，乃至七寶。又法藏第四十願云：設我得佛，國中菩薩，隨意欲見十方無量嚴淨佛土，應時如願，於寶樹中，皆悉照見，猶如明鏡？睹見面像。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀經云：七寶行樹，一一高八千由旬，一一花葉，作異寶色，琉璃色中出金色光，玻璃色中出紅色光等。又云：妙真珠網，彌覆樹上，一一樹有七重網，一一網間，有五百億妙華宮殿，如梵王宮；諸天童子，自然在中。三經核對，詳略稍異。此但言四寶，彼言七寶。此但言行樹，彼言樹中照見十方無量嚴淨佛土。此但言羅網，彼言網間現妙華宮殿。此中文略，以約該博也。末句結名，以是種種依報莊嚴之故，名為極樂。初徵釋極樂竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      別示莊嚴分二  戊初  依報  二  正報初中二  己初  明所受用境  二  明能所受境  初又二  庚初  各出其相  二  結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      又舍利弗！極樂國土，有七寶池，八功德水充滿其中，池底純以金沙布地。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此釋迦如來重呼舍利弗之名，告以極樂國中所受用境。即池水之類，亦皆殊勝莊嚴。池稱七寶者，揀非土石所成。大本云：內外左右，有諸浴池，或十由旬，或二十三十，乃至百千由旬，猶如大海。一寶二寶乃至七寶所共合成。今不言由旬數量者，略也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八功德水者：一、澄淨，異此方汙濁。二、清冷，異此方寒熱。三、甘美，異此方鹹淡。四、輕軟，異此方沉重。五、潤澤，異此方枯澀。六、安和，異此方急暴。七、除飢渴，異此方飽脹。八、長養諸根，異此方增病。充滿其中，即德水常時充足盈滿其寶池之渠，異此方有時枯竭，有時泛濫也。底純金沙，亦只略言；觀經云：真金為渠，其下皆雜色金剛，而為底沙。大本云：純一寶池，底沙亦以一寶。黃金池者，白銀底沙；水晶池者，琉璃底沙；二寶為池，底沙亦二。乃至七寶，亦復如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此中池水，但言八德。未言寶成，以及隨意說法、進業等，姑順凡情，略顯八德，實則寶水功德無量，觀經云：一一池水，七寶所成；其寶柔軟，從如意珠王生。分十四支，一一支作七寶妙色。其摩尼水，流注花間。尋樹上下，其聲微妙。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大本云：諸上善人，入七寶池，澡雪身體。意欲令水沒足，水即沒足；乃至欲令灌身，悉如其意。欲令還復，水輒還復。調和冷煖，無不順適。開神悅體，蕩除心垢。清明澄潔，淨若無形。是水本無心，能隨人意，豈思議所能及哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又云：微瀾洄流，轉相灌注，不遲不疾，安詳徐逝，波揚無量，自然妙聲，或念佛聲，或聞法聲，或聞僧聲，寂靜聲，空無我聲，大慈悲聲，波羅蜜聲，乃至眾妙法聲；稱其所欲，無不聞者。發清淨心，成熟諸根，永不退於無上菩提。是水本無情，而能說法，又豈思議所能及哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又云：既皆浴已，或坐於蓮華之上；有在地講經者，誦經者，自說經者，授經者，聽經者，念經者，思道者，坐禪一心者，經行者。有在虛空中講經者，乃至坐禪經行者。各隨其質，而有所得。未得四果者，因得四果。未得不退轉地菩薩，得不退轉。是水本觸塵，能令進業，又豈思議所能及哉！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      四邊階道，金、銀、琉璃、玻璃合成。上有樓閣，亦以金、銀、琉璃、玻璃、硨磲、赤珠、瑪瑙而嚴飾之。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    四邊即池之四岸。陛級名階，踐之上升；坦途曰道，履之遊行；若階若道，皆四寶所成。四岸之上，更有樓閣。重屋曰樓，岑樓曰閣。此即佛僧諸上善人所居之處。以者用也，非同此方樓閣，乃用土木磚石為之；彼則皆用七寶莊嚴而較飾之。大本云：阿彌陀佛，講堂精舍，宮殿樓閣，皆以七寶，勝於此界第六天上天帝所居百千萬倍。菩薩所居，亦復如是。諸天及人，宮宇樓閣，稱其形色，高下大小。或以一寶二寶，至無量寶。今言七寶，又不云高下大小，皆省文也。金有四義：其體堅固，其性柔軟，其色光明，其價貴重。銀為白金，四義皆所不及，當距數十倍。琉璃，譯云青色寶，又云不遠，
    <span lang="EN-US">
     (山名)山出此寶，以近波羅奈城，故名不遠。玻璃，譯云水玉，即水晶。硨磲，譯云大貝，貝為海中介蟲，大者為寶；有云非梵語，以其形似車之渠，渠者網也。赤珠，乃赤蟲所出之珠，與蚌胎、蛇腦、魚腹，所出之珠稍異。瑪瑙，有山水二種之別，其色不一；紅者，暗中觸之，則能生光。如上七寶，但取名同此方，實則一一超勝百千萬倍。
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：堯處茆茨，禹卑宮室，回居陋巷，古聖賢祗貴其德，不重寶嚴。即令讀古者，無不景仰其風。西方佛聖，何為不然，獨尚外觀耶？答：此彌陀大開方便，俯就機宜；順眾生厭穢忻淨，捨苦求樂之心理；以大願行，莊嚴極樂淨土，令知取捨。正所謂先以欲鉤牽，後令入佛智。疏鈔云：喻如正厄飢寒之國，忽聞飽煖之鄉；方沉幽暗之崖，乍睹光明之境；豈不身心踴躍，捨故即新。但得往生，終成解脫。方便接引，當如是耳。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      池中蓮花大如車輪，青色青光、黃色黃光、赤色赤光、白色白光，微妙香潔。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七寶池中，蓮華無量。其形之大，猶如轉輪聖王千輻金輪，大一由旬，且據最小者言之。若據觀經大本所云：尚不止此。觀經云：一一池中，有六十億七寶蓮華，團圓正等，十二由旬。大本云：池中蓮華，或一由旬，乃至百由旬，千由旬。不可局定常人所御車輪，而為限量。隨十方眾生，念佛之力，有勤惰不等；故所感蓮華，有大小不一。舉喻車輪者，非但狀蓮之形，而且表蓮之德。輪有運載義，而華輪能遍至十方，接引念佛眾生，出離苦海，往生樂國。即此華輪，可為彌陀大願船，普載眾生，同赴蓮池會也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    華分四色，色各有光。青色曰優缽羅，黃色曰拘勿頭，赤色曰缽頭摩，白色曰芬陀利。十方眾生，發心念佛，寶池中即時生一蓮蕊；隨其念力，而為增長；命終往生，即托質此蓮，是謂蓮胎。乃以蓮華為父母，清淨受生，華開見佛。是蓮華者，乃卸凡殼之玄宮，安慧命之神宅。故西方極樂，亦稱蓮邦。淨土法門，是為蓮宗；念佛之會，名曰蓮社；同行之侶，稱為蓮友。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    微妙香潔：特舉蓮之四德。微者，幽微；根產金沙，華浮德水，形量不定，各隨念力，是謂幽微。又微者，精微；七寶所成，光色相稱，煒燁煥爛，明耀日月，是謂精微。○妙者，此方念佛，華即標名，勤惰纔分，榮枯頓異，是為感應冥符妙。又上中下品，各隨功行，無量往生，不相錯謬，是為勝劣分明妙，○香者，此方之蓮，濯清漣而不妖，清風徐來，馨香遠聞。況彼土之蓮，光色既異，而香氣自不待言。○潔者，此方之蓮，出污泥而不染，翠蓋輕搖，瑩然清潔。況彼土之蓮，產自寶池，其潔淨何可為喻，初各出其相竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗，極樂國土，成就如是功德莊嚴。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    成就二字，當分能所。以彌陀願行，為能成就；以上文池水、階道、樓閣、蓮華，為所成就。如是二字，即指池水等所受用境。一一莊嚴殊勝，皆是阿彌陀佛，因中所發大願，及道前所修大行，無量功德之所成就也，因中為法藏比丘，對世自在王佛，發四十八願，第三十二願云：設我得佛，自地以上，至於虛空，宮殿樓觀，池流華樹，國土所有一切萬物，皆以無量雜寶，百千種香，而共合成。嚴飾奇妙，超諸天人，是謂大願。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    大行者，大本云：法藏比丘，於世自在王佛所，攝取二百一十億佛剎清淨之行，如彼修持。又云：法藏比丘，發四十八願已，住真實慧，勇猛精進，阿僧祇劫，修菩薩行，護身口意，修行六度，了空無相無作，以行教化，致無量眾生，發菩提心，是謂大行。即此願行功德，為能成就莊嚴所受用境。大本云：如是積功累德，無量千萬億劫，功德圓備，方得成就斯願，而入佛位。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    功德者：乃無漏稱性功德。性本自具一切莊嚴，非由佛力，不能成就。佛在因中，發願起行；願行圓滿，莊嚴淨土，為眾生作增上緣。帶起眾生自心種種莊嚴，為所緣緣。眾生緣此莊嚴淨土，起忻厭心，而修淨業。由此淨業，仗自他力，而生淨土；一一皆不離自性。彌陀亦以大願大行，成就自性無漏功德莊嚴。離性之外，能所皆不可得。初明所受用境竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      明能所受境分二  庚初  通約五根五塵明受用  二  別約耳根聲塵明受用初中二  辛初  各出其相  二  結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      又舍利弗！彼佛國土，常作天樂，黃金為地。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明諸根對境，無非樂受。彼土眾生，雖受諸樂，卻不妨道，反能助道，觀下自知。根為能受，塵為所受，故科名能所受境。先舉耳聲、眼色：彼阿彌陀佛極樂國土，上則天樂鳴於空，下則黃金嚴其地。天樂有二：一、天人之樂，大本云：第一四天王天及諸天人，百千香華，百千音樂，以供養佛及諸菩薩聲聞之眾。於是第二忉利天王，乃至一切諸天，香華音樂，轉相倍勝。二、天然之樂，大本又云：亦有自然萬種伎樂，無非法音，清暢嘹亮，微妙明雅，一切音聲，所不能及。常作亦二義：一、諸天之多，常修供養，故致天樂，音無間歇。二、天然樂音，不鼓自鳴，不同世樂，或作或輟。今人念佛，臨終之時，天樂來迎，亦精修淨業所感而然。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    黃金為地者：與大本觀經稍異。大本云：彼剎自然七寶，體性溫柔，相間為地。或一寶，光色晃耀，超越十方。恢廓曠蕩，不可窮盡。在皆平正，無有須彌及諸山海，坑坎井谷，幽暗之所。觀經云：琉璃地上，以黃金繩，雜廁間錯，界以七寶，分齊分明。據兩經參考，彼土具足眾寶。黃金琉璃，皆各約一隅而言，不必定執。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      晝夜六時，雨天曼陀羅華。其土眾生，常以清旦，各以衣祴盛眾妙華，供養他方十萬億佛，即以食時，還到本國，飯食經行。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上天樂，是耳根對聲塵；金地，是眼根對色塵。此處雨華，是眼鼻兩根，對色香二塵。六時者：晝三時，夜三時；晝夜各分初分、中分、後分，合為六時。又按此方時分，子丑至戌亥十二時，晝夜各六時也，極樂世界，不假日月光明，不過隨順此方而云晝夜。日月有無，大本諸譯，亦皆不定。後漢支婁迦讖與吳支謙二譯，俱云日月處空，因彼土無須彌山故。龍舒居士王日休，參會諸譯，而云處空而不運轉。元魏菩提流志及宋法賢二譯，直言無有。極樂國中，當不定以日月而分晝夜也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    雨字去聲，落也。曼陀羅，此云適意；妙好天花，適悅人意。故天人雨華，以表供養、讚歎之意。供養，則如大本所云：一切諸天，皆賚天上百千華香，來供彼佛及諸菩薩聲聞之眾。讚歎，則如空生晏坐，帝釋散華。空生問云：散華是誰？帝釋答曰：我乃天帝。空生又問：散華何為？帝釋又答：以尊者善說般若。空生云：我乃無說。帝釋曰：尊者無說，我亦無聞。這正是善說般若，與善聽般若。淨土眾生，念空真念，正與般若相應，故感天人雨華供讚也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其土眾生下，明持華供佛，神足自在。眾生者：菩薩以下，乃至初生彼國者之通稱也。清旦者：東方始旦，而有清明之氣。淨土眾生，常於此時，盛華供佛。盛字平聲。衣祴即盛華具，或如此方之香袋也。華以眾妙言，則不止曼陀羅一種，當如法華所云：天雨曼陀羅華，摩訶曼陀羅華
    <span style="font-size:10.0pt;">
     譯適意華大適意華
    </span>
    ，曼殊沙華，摩訶曼殊沙華
    <span style="font-size:10.0pt;">
     譯柔軟華大柔軟華
    </span>
    ，或盛諸寶樹華。大本云：四方自然風起，出五百音聲，吹諸樹華，華生異香，隨風四散；是彼方亦雨樹華，亦堪供佛。以華供佛，乃表真因趨向佛果也。他方者，對本國言。先供本師，後供他佛；自邇而遐，廣及十萬億佛土，一一諸佛，無不遍供。本來十方剎土，自他不隔於毫端也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    食時者：早齋之時。即以者，不逾多時也。以清旦至早齋，為時至少。能於少時，而供多佛，明其神足不可思議。如一食頃，遍至十方，不假逾時，迴還本國。此種神力，固由眾生淨業所感，亦由彌陀願力所致。因中第二十三願云：設我得佛，國中菩薩，承佛神力，供養諸佛，一食之頃，不能遍至無數無量億那由他諸佛國者，不取正覺。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    飯食經行者：受齋之後，一心行道。大本云：諸往生者，其飯食時，金缽、銀缽、種種寶缽，隨意現前。百味飲食，充滿其中，酸鹹甘淡，各如所願，不餘不缺。不以美故，過量而食。食已自消，而無遺滓。或見色聞聲，意以為食，自然飽適，無所味著，身心輕利。食畢化去，時至復現。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    經行：即優游自在，循環往復，絡繹不絕。或一心念佛，成輾轉參究，非徒散慮逍遙也。飯食，是舌根對味塵。經行，是身根對觸塵。當知飯食經行，頭頭無非是道。又不獨西方為然，蓮池大師云：拈匙放著，口口不離，舉足動身，步步踏著；何得埋頭喫飯，空過一生。翫水觀山，徒勞萬里。味哉言乎！初各出其相竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！極樂國土，成就如是功德莊嚴。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此如來重呼當機之名，告以極樂國土，成就如是天樂天華，眾生神足往還，飯食經行，一一無非彌陀願行功德之所莊嚴。願者，大本願云：我作佛時，剎中菩薩，以香華等種種供具，欲往他方世界供養諸佛，一食之頃，即可遍至。又願云：我剎中人，欲食之時，寶缽之中，百味飲食，化現在前，食已自去。今者成佛，一一所願，皆悉成就。行者，大本云：法藏比丘，既發願已，天雨妙華，而散其上。因中既感天華之莊嚴，何況果上？又云：或為比丘，或為天王，或為輪王，或為大臣，恆往佛所，承事供養。故感果上國中人民，一食之頃，遍供多佛，神足之莊嚴。又云：手中常出衣服、飲食、幢幡、寶蓋、一切音樂，供養於佛。故得成就佛果位中天樂鳴空，國中眾生自然衣食等之莊嚴。初通約五根五塵明受用竟
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     庚二
     <span lang="EN-US">
      別約耳根聲塵明受用分二  辛初  有情法利  二  無情法利初中分三  壬初  眾鳥說法  二  聞音獲益  三  別釋疑難  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次舍利弗！彼國常有種種奇妙雜色之鳥，白鶴、孔雀、鸚鵡、舍利、迦陵頻伽、共命之鳥。是諸眾鳥，晝夜六時，出和雅音。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    種種者不一之謂也。奇妙，言品類異常。形殊眾鳥曰奇，音能說法曰妙。雜色，則毛羽光彩，形形色色，多而且美也。下略出六種，前四種，此土亦有，人所常見。而鶴有玄黃蒼白四色，以純白為正，世亦不多。孔雀形色多同。鸚鵡亦有紅黃白綠灰紫黑色之類，以紅嘴綠羽為貴。此鳥解事人語，古詩云：鸚鵡前頭不敢言。又記曰：鸚鵡能言，不離飛鳥，猩猩能言，不應禽獄。則於人道尚且未通，安能同彼土之宣演妙法也。舍利解見在前。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    迦陵頻伽，譯云妙音。大論云：如迦陵頻伽鳥，在殼中未出，聲超餘鳥。又正法念處經云：此鳥出妙音聲，若天若人緊那羅等，無能及者；唯除如來音聲。共命之鳥，一身兩頭，報同識別。梵語耆婆耆婆迦，此譯為生。勝天王經云生生。或譯命。法華經云命命。雜寶藏經云共命。雖然心識各別，同一報命也。後二種西竺亦有。是諸眾鳥，在此土西竺，已稱珍異。然名雖相同，實則相遠。彼土諸鳥，乃彌陀願力化生，形體色音，轉更奇妙。所出之音，柔和而不暴，幽雅而不俗。由不暴故，能令聽者躁心自釋。由不俗故，能令聽者欲心自祛。疏鈔云：由之瑟尚缺於和，鄭之聲大背於雅。鳥兼二美，是黃鐘大呂所不及也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其音演暢五根、五力、七菩提分、八聖道分，如是等法。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其字指上眾鳥，非僅音聲和雅可愛，且能演揚宣暢一切佛法道品。五根等，即修行入道之品故。他經共有七科三十七分，此經惟列二十五分。尋常判屬小乘，實則可通大乘。智度論云：「三十七品，無所不攝，即無量道品，亦在其中。」涅槃經云：「若人能觀八正道，即見佛性，名得醒醐。」此皆大乘說。念佛法門，橫截生死，永斷輪迴，正屬大乘。五根等，可通一切修門；今一一皆約念佛法門解。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五根者：信根、進根、念根、定根、慧根。根有能生義，如樹有根，能生花果，而得成熟，故以根名。信根者，信有西方極樂世界，無有眾苦，其國人民但受諸樂。信有彌陀現在說法，接引念佛眾生、往生彼國。此皆實事實境，非同化城之喻設也。信有願求往生執持名號，臨終決定得生；古德先賢，不一而足。信釋迦必無妄語，彌陀豈有虛願？六方諸佛定無謬讚。而此念佛法門，的可依承也。此皆約事言信也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    信西方依正莊嚴，本不出當人念佛心外；無邊剎土，自他不隔於毫端；何況祗十萬億佛土乎？淨土本唯心之淨土，彌陀乃自性之彌陀；此二語須善會之！差之毫釐，失之千里。非撥無淨土彌陀也，乃謂現在極樂依正，皆不離心性之外；以心包太虛，量周沙界，而極樂豈在空外耶？此則約理言信也。能起事理二信，是名信根。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    進根者，既深信念佛，依信發願，依願立行，精勤不懈，是名進根。念根者，既求往生，精進念佛，念念無間，心口相應，是名念根。定根者，既專念彌陀，繫緣一境，萬慮頓銷，一心不亂，是名定根。慧根者，既定心成就，慧照現前，不住有念，不落無記，是名慧根。以此五法次第調治，譬如陰陽和適，能令諸根增長。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    五力者：即前五根增長，具大力用：一、不為他伏，因於念佛法門，生深勝解，他法所難制伏。二、而能伏他，因其念力成就，具大威勢，而能摧伏一切。信力者，深信念佛成佛，因果相契；如大勢至法王子所云：「憶佛念佛，現前當來，必定見佛；去佛不遠，不假方便，自得心開。」信根增長，能破疑惑，不為動搖；能拒邪說，不為迷亂；自斷煩惱，不為侵害：是名信力。進力者，進根增長，能破懈怠，不存身見。晝夜六時，執持名號：是名進力。念力者，念根增長，能破邪念，單提正念，專念彌陀，念念相續：是名念力。定力者，定根增長，能除一切亂想分別；惟是一佛，印在心頭：是名定力。慧力者，慧根增長，能破邪解；決定了知：是心是佛，是心作佛：是名慧力。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    七菩提分：亦名七覺支，梵語菩提，此譯為覺。分，即是支。瑜伽云：諸已證入正位者，如實覺慧，用此為支。由前根力既固，後須覺慧，合宜而用。一、擇覺支：觀諸法時，善能覺了，揀別真偽，不謬取諸虛偽法故。今於八萬四千法門中，揀擇念佛一法，至簡易，至直捷，是為圓頓不思議法門也。二、進覺支：修道法時，善能覺了，不謬行於無益苦行故。今依忻厭門，而修念佛行；自可捨穢趨淨，離苦得樂也。三、喜覺支：心得法喜，善能覺了，不隨順倒之法而生喜故。今聞持名念佛，往生淨土，心生法喜，依教修持也。四、除覺支：除諸見煩惱時，善能覺了，斷絕虛偽，不損真正善根故。今持名念佛，以一念而除眾念，都攝六根，淨念相繼也。五、捨覺支：捨所見念著境時，善能覺了，所捨虛偽，永不追憶故。今繫心一佛，眾緣俱捨，於此娑婆極生厭離也。六、定覺支：發諸禪定，善能覺了，諸禪虛假，不生見愛故。今念佛功深，一心寂然而不動亂，心亦不著也。七、念覺支：修出世道時，善能覺了，常使定慧均平。若心沉沒，當念用擇、進、喜三支，察而起之。若心浮動，當念用除、捨、定三支，攝而伏之。今修此念佛法門，時起覺照，不著二邊。若住有念，是謂有邊，即念用除、捨、定而調之。若住無念，是謂無邊，即念用擇、進、喜，而治之。恆令定慧平等，中中流入。古德云：「有佛處不得住，無佛處急走過。」果能跳出有無這兩關，則終日不念而念，念而不念矣。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    八聖道分：亦名八正道分。聖，即無漏聖德；由前擇法覺分，故入正道。不依偏邪名正，能至涅槃為道。共有八分：一、正見：以無漏慧，見理分明，而不錯謬。見此持名一法，乃為徑中捷徑，可以橫超三界，永脫輪迴。二、正思惟：以無漏慧，除諸邪思，住清淨正意業中；繫緣淨土，求願往生。三、正語：以無漏慧，攝諸口業，住清淨正語業中；少說一句話，多念一聲佛。四、正業：以無漏慧，除身邪業，住清淨正身業中；都攝六根，淨念相繼。五、正命：以無漏慧，除五邪命，住清淨正命中；不求利養，放下念佛。五邪命者：一、為利養故，現奇特相。二、為利養故，自說功德。三、占相吉凶，為人說法。四、高聲現威，令人敬畏。五、說得供養，以動人心。以此五者活命，為邪命。六、正精進：以無漏慧，除諸懈怠，勤行精進；晝夜時六，一心念佛。七、正念：以無漏慧，除諸雜念；專念洪名，以為正修；兼念萬善，以為助行，心不動失。如永明壽禪師，每日彌陀十萬；兼修萬善，莊嚴淨土。八、正定：以無漏慧，除諸散亂；一心念佛，決定不移。念得行不知行，坐不知坐，忘身忘境，三昧現前。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如是等法者：如是、指法之訶，指上列根力覺道，四科二十五品。等者，等餘四攝、六度、四無所畏、十八不共等法。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：此經不列念處正勤神足者，何也？答：念處中，一身念處，是觀身不淨。彼土眾生，清淨蓮華所生，相好莊嚴，不必作不淨觀。二受念處，是觀受是苦。極樂國中無有眾苦，但受諸樂，不必更觀苦受。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又正勤中，未生惡勿生，已生惡令斷；其國眾生，皆是諸上善人俱會一處，不至起惡，不必更斷於惡。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又神足中，第一欲神足，謂於所求境，希向慕樂。今彼土眾生，由厭穢祈淨，厭苦求樂，已得往生極樂淨土、則所求願滿，不必更起樂欲。為此故，不列前三科，但演四科二十五品。初眾鳥說法竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      聞音獲益
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其土眾生，聞是音已，皆悉念佛、念法、念僧。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是音：即前眾鳥所說一切法音。能令聞者悉念三寶，足知說法有方，善能開示悟入於人也。佛法僧而稱三寶者，以其可尊可貴也；佛福慧兩足，為兩足尊；法離欲清淨，為離欲尊；僧眾中福田，為眾中尊。三寶有住持一體之別；住持者，世間三寶也。金銀土木，雕鑄塑繪，為佛寶；黃卷赤牘，三藏聖教，為法寶；嚴淨毗尼戒律，紹宏佛化，為僧寶。一體者，自性三寶也，靈覺體性，圓明照了，為佛寶；性具恆沙，稱性功德，為法寶；理智不二，和合無違，為僧寶。住持是相，相即性中之相。一體是性，性即相中之性。性相一如，不分而分，二而不二也。○念三寶亦有自他之分：念他者，念彌陀願力廣大，變化諸鳥，即念佛也。念恆令法音宣流，聞者生解，即念法也。念菩薩所修行門，無量差別，即念僧也。念自者，念真如本覺佛性，人人具足，即念佛也。念一真法界之心，能生萬法，即念法也。念心法雖有二名，和合不二，即念僧也。若但念他而不念自，猶是未悟真理；念念還歸自心，是名真念三寶也。二聞音獲益竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬三
     <span lang="EN-US">
      別釋疑難
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！汝勿謂：此鳥實是罪報所生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    汝勿謂者：誡其不可作是說也。恐人疑云：法藏第一大願，即云設我得佛，國有地獄餓鬼畜生者，不取正覺。今有眾鳥，豈不相違耶？故誡其勿謂此鳥實是罪報所生。此鳥非但不同世間之鳥，以愚癡為因，不能說法；尚且不同諸天之鳥，雖能說法，未離業報也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      所以者何？彼佛國土，無三惡道。舍利弗！其佛國土，尚無惡道之名，何況有實。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此徵釋；首句徵，以下釋。所以不可說此鳥實是罪報所生者，何也？因彼佛願力廣大，成就莊嚴，國中無有地獄、餓鬼、畜生，三惡道。此三道，依五逆十惡，為地獄因；慳貪嫉妒，為餓鬼因；愚癡暗昧，為畜生因。由惡因所感惡果，故名惡道。法藏願云：我剎中人，皆不聞不善之名，何況有實，不得是願，終不作佛。故今成佛，其國尚無惡道之名，何況有實。何況反顯意，顯其必無也。非唯目所未睹，亦復耳所不聞也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是諸眾鳥，皆是阿彌陀佛，欲令法音宣流，變化所作。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此出其所以。彼國既無惡道，何以現有諸鳥？當知此鳥，皆是彌陀願力，欲令法音宣布流傳，以不思議之力，所化作耳。十六觀經云：如意珠王，湧出金色微妙光明，其光化為百寶色鳥，和鳴哀雅，常讚念佛念法念僧。如意珠王，亦即彼佛不思議力之所化也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：法藏願後偈云：地獄、餓鬼、畜生，皆生我剎中，何云尚無惡道之名？答：彼偈次云：一切來生者，修習清淨行，如佛金色身，妙相悉圓滿。則知未生之前，早植淨緣；既生彼國，皆成上善；相好同佛，豈復存惡道之形體耶？初有情法利竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     辛二
     <span lang="EN-US">
      無情法利分二  壬初  各出其相  二  結由佛力  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！彼佛國土，微風吹動諸寶行樹，及寶羅網，出微妙音，譬如百千種樂，同時俱作。聞是音者，自然皆生念佛、念法、念僧之心。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    行樹羅網，本依報無情之物，風吹出音，能令聞者皆念三寶，是為法利；同前鳥音說法無異。風而曰微者，風之美也。輕清醇和，令人可愛；非同此土之暴風猛作，颶風為災，令人可厭可懼也。行樹羅網，既皆諸寶所成，則微風吹動，戛玉敲金，鏗然出聲，如百千樂同時並作，宮商什奏，律呂克諧；又何止巍巍洋洋，志在高山流水也。其音亦宣根力覺道種鍾道品，人天之樂，所不能及。故令聞者，咸念三寶。經中不言說法者，文略也。但含在微妙音中。柔和幽雅曰微，音能說法曰妙。如大本所云：微風徐動，吹諸寶樹，或作音樂，或作法音；即其證也。聞念三寶，而曰自然，正由音中讚揚三寶功德。或讚佛具一切智，能開眾生道眼；讚法如阿伽陀，能治眾生心病；讚僧脩如實行，能作眾生標榜。故令一聞，自然興念。華嚴臺網，皆出頌言；雷音寶林，咸宣妙偈；即其類也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此土情無情聲，亦皆說法。迷者茫然不知，達者豁然悟入；如聞鶯聲擊竹聲而悟道者是也。頭頭顯露，物物全彰。鳥語鶯鳴，總是深談般若；松聲竹韻，無非咸演真詮；此土尚然，況清淨莊嚴之佛土乎。初各出其相竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     壬二
     <span lang="EN-US">
      結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！其佛國土，成就如是功德莊嚴。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此結上化禽風樹，法音莊嚴，亦皆彼佛願行功德之所成就。願所成者，法藏第四十六願云：設我得佛，國中菩薩，隨其志願，所欲聞法，自然得聞。若不爾者，不取正覺。故化禽風樹，皆演法音，行所成者，大本所云：願後修行，常以和言愛語，饒益眾生，是以得成微風吹動樹網，皆出妙音。又云：於佛法僧，信重恭敬；是以得成眾生聞者咸念三寶。願行、為能莊嚴之因，情無情之法音，為所莊嚴之果。初依報竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <a name="a06">
    </a>
    <span style="color:#333399">
     佛說阿彌陀經講義卷下
     <span lang="EN-US">
     </span>
    </span>
   </p>
   <p align="right" class="MsoPlainText" style="text-align:right;text-indent:24.0pt;
word-break:break-all">
    閩泉州大開元寺 沙門圓瑛 講
    <span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      正報分四  己初  徵擇名號  二  成道時劫  三  化伴二眾  四  結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！於汝意云何？彼佛何故號阿彌陀？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上明依報之勝，此明正報之妙。正報有主有伴，先徵釋化主名號，乃重呼當機舍利弗，問以在汝之意，以為云何？彼佛因何之故，建號為阿彌陀？審其畢竟能解與否。以此經的示持名妙行，徵釋名義，為一經之宗要，欲人因名思義，深信萬德宏名，即不思議境，一心執持，無復疑異也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！彼佛光明無量，照十方國，無所障礙，是故號為阿彌陀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    先徵此釋。彼佛名號，具足萬德；今本師釋迦特以光壽二義釋之，光則橫遍十方，壽則堅窮三際。以二義橫豎該徹，即法界體，一切萬德，無所不攝，欲令持名眾生，由持名而悟入體性，了知心佛一體，則一念相應一念佛，念念相應念念佛。如古德云：「法界圓融體，作我一念心，故我念佛心，全體即法界。」玆先約光明釋：梵語阿彌陀，此云無量光。由彼佛光明無量，遍照十方國土，自他不隔，無所遮障留礙。以是之故，號為阿彌陀。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    光明，有智光、身光之別。此二種光，皆約報身言。報身梵語曰盧舍那身，此云光明遍照。自受用報身，照一真法界，是名智光。他受用報身，照眾生機宜，是名身光。○身光，復有常光、放光之別，此二種光，約應身言。常光者恆常如是，如佛圓光一尋，或一由旬，乃至無量由旬等。放光者，或於肉髻，或於白毫，或卍字臍輪等。此中言無量者，顯所照之廣也，不同他經但照幾世界。言十方者：顯所照之周也；不同他經但照於一方。無障礙者：顯所照之徹也；不同日光猶有障礙。日光雖明，不照覆盆；鐵圍山間，不睹日光。准彼佛光明，穿山透壁，通幽達冥，最為遠著；故號無量光，亦稱無邊光、無礙光、乃至超日月光等，皆光明無量義也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    觀經云：彼佛圓光，如百億三千大千世界。又云：彼佛有八萬四千相，一一相有八萬四千好，一一好有八萬四千光明，遍照十方念佛眾生，攝取不捨。○問：彼佛光明遍照十方，何以眾生不見？答：日月雖光，瞽者不見；豈可因瞽者不見，而謂日月之無光耶？佛光無礙，本來遍照，若眾生不信念佛，宿障未除，皆不能見。果爾信心充足，精進念佛，現前當來，必定見佛，何況佛光耶！
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      又舍利弗！彼佛壽命，及其人民，無量無邊阿僧祇劫，故名阿彌陀。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此約壽命釋。梵語阿彌陀，亦云無量壽，彼佛非獨光明無量，而壽命亦復無量也。蓋壽量之修短，必以身命之生滅為標準。佛身有三，佛壽亦三。一、法身以理性為命，法身離相，無終無始者，法身壽也。二、報身以智慧為命，報身修成，有始無終者，報身壽也。三、應身以因緣為命，應機示現，有始有終者，應身壽也。彼佛壽命，若約應身，實有期限。觀音次補佛位，號普光功德山王如來，國名眾寶普集莊嚴；以是而知，但是有量之無量。若約法報二身，既是無終，即無期限，乃是無量之無量也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    及其人民：者佛為法王，義如君主；其國眾生，欽承佛教，例若人民。及之云者，生壽皆同佛壽故。阿僧祇，十大數之首，從百洛叉百洛叉，為一阿僧祇，譯云無數。第二大數，從阿僧祇阿僧祇，為一無量。以下皆倍倍積累：第三無邊，第四無等，第五不可數，第六不可稱，第七不可思，第八不可量，第九不可說，第十不可說不可說。今佛生壽命，以阿僧祇劫計之，實明其數有無量無邊之阿僧祇劫也。又此數不定局執，乃極讚其多，故云無復限量，無復邊際之無數劫也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劫者：梵語劫波，此云時分。有大中小之別。按人壽從十歲，過一百年增一歲，增至八萬歲。過一百年減一歲，減至十歲。一增一滅，為一小劫。二十番增減，為一中劫，合成住壞空四中劫，為一大劫。其國人民壽命同佛無量者，由自他二力故也。他力即彌陀願力，大本法藏願云：我剎中人，壽命皆無央數劫，無有能計其數者。自力即眾生念力。一心念佛，淨業成就，往生彼國，蓮華化生，離老病死，故得此壽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又復當知：光壽名號，稱性建立。佛性橫遍十方，故名無量光。佛性豎窮三際，故名無量壽。佛性如是，生心亦然，即現前一念念佛之心，亦本豎窮橫遍；心佛一如，聖凡平等。以此建立名號，令持名眾生，易悟是心是佛之理。雖然彼佛智慧、功德、方便、神通，一一悉皆無量；舉此光壽二義，則攝無不盡矣。初徵釋名號竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己二
     <span lang="EN-US">
      成道時劫
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！阿彌陀佛，成佛以來，於今十劫。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上徵釋名號，已知得名之義。然猶未知成佛至今曾幾何時？故呼當機而告之！彼佛成佛以來，於今已經十劫。當依唐譯，是十大劫。此與別序中今現在說法句，遙遙相對。佛壽無量，今僅十劫，則現在說法，時正未央。十方眾生，應當至心念佛，求生彼國；常隨佛學。同佛壽命，一生成辦也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    成道時劫，有應論不應論之分。若據法身，自性清淨，離諸名相，無成不成，不可思議，豈復論劫？若據報身，因圓果滿，名得菩提，成等正覺，說法利生，乃可論劫。若據應身，觀察因緣，應機示現，八相成道，轉大法輪，亦可論劫。又離垢妙極法身，必依修德方顯；如金在礦，須假煆煉之功。修德者，即智德照理，斷德斷惑；智斷二德究竟，名證法身。若約修德，亦可論成論劫也。報身別無新得，理所本有；既屬本有，亦無成與不成。應身如水中月，應物現影，無別自體，亦無成與不成，皆不應論劫。今言十劫者，融會三身，不著理事，以顯法門殊勝。下手最易，但念一句名號，收機最廣，上中下根，無不普益。故下聲聞、菩薩，及與補處，其數甚多；皆十劫中之所成就也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    彼佛成佛之因，不一而足，廣如諸經中說。略舉八者：一、大本云：定光佛前，五十三佛，名世自在王佛時，有國王捨位出家，字曰法藏，對佛發四十八願。今阿彌陀佛即是法藏比丘所成之佛也。二、法華經云：大通智勝如來時，十六王子出家，淨修梵行，求無上菩提。佛滅度後，常樂持是妙法華經，後悉成佛。第九王子於西方成佛，彼王子者，今阿彌陀佛是。三、悲華經云：無量劫前，有輪王名無諍念，供養寶藏如來。時王發願，願成佛時，國中種種清淨莊嚴。佛與授記，過恆河沙劫，西方世界作佛，國名安樂。彼國王者，今阿彌陀佛是。四、大乘四等總持經云：無垢焰稱起王如來時，有淨命比丘，總持諸經十四億部，隨眾生願樂，廣為說法。彼比丘者，今阿彌陀佛是。五、賢劫經云：雲雷吼如來時，有王子名淨福報眾音，供養彼佛。彼王子者，今阿彌陀佛是。六、彼經又云：金龍決光佛時，有法師名無限寶音行，力弘經法。彼法師者，今阿彌陀佛是。七、觀佛三昧第九經云：空王佛時，有四比丘，煩惱覆心，空中教令觀佛，遂得念佛三昧。彼第三比丘，今阿彌陀佛是。八、如幻三摩地無量印法門經云：獅子遊戲金光如來時，有國王名勝威尊重，供養彼佛，修禪定行。彼國王者，今阿彌陀佛是。彼佛因地修行多劫，其因亦應無量，難以枚舉。二成道時劫竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己三
     <span lang="EN-US">
      化伴二眾
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      又舍利弗！彼佛有無量無邊聲聞弟子，皆阿羅漢，非是算數之所能知；諸菩薩眾，亦復如是。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛為化主，此為化伴。聲聞菩薩雖分二眾，皆是大心之士；何以故？他方定性二乘，不得生彼。今日聲聞，曰阿羅漢，名同而實異；如別教七住，斷見思之類；實是菩薩，非實聲聞也。若十方眾生，先習小乘，然後回向大乘，求生淨土；彼佛順其先習，為說四諦，先斷見思，故名阿羅漢。究非實行阿羅漢，與論意二乘種不生，亦不相背，其數甚多，非是算數之所能知；法藏第十四願云：設我得佛，國中聲聞，三千大千世界悉成緣覺，於百千劫悉共計校，知其數者，不取正覺。今果成，聲聞無量，故不能知。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸菩薩眾，亦復如是：承上不獨聲聞，更有菩薩往生者眾，亦復無量無邊，算數所不能知。菩薩之數難知，菩薩功德亦無邊量，大本佛讚彼國菩薩種種功德，為二十三喻：一、智慧深廣，猶如大海。二、三昧不動，如須彌山。三、慧光明淨，超踰日月。四、淨法滿足，猶如雪山。五、平等如地，好惡普載。六、清淨如水，洗諸塵垢。七、猶如火王，燒煩惱薪。八、如風行世，普遍無礙。九、猶如虛空，一切無著。十、淨如蓮華，無有染污。十一、猶如大乘，廣能運載。十二、如震法雷，驚覺未覺。十三、如雨甘露，滋潤眾生。十四、如金剛山，魔外不動。十五、如梵天王，諸善最上。十六、如大樹王，普覆一切。十七、如優曇華，希有難遇。十八、如金翅鳥，威伏外道。十九、如眾遊禽，無所藏積。二十、猶如牛王，無能勝故。二十一、如大象王，善調伏故。二十二、如師子王，無所畏故。二十三、曠若虛空，大慈等故。末復結云：我但為汝略言之耳，若廣說者，百千萬劫，不能窮盡。三化伴二眾竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     己四
     <span lang="EN-US">
      結由佛力
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！彼佛國土，成就如是功德莊嚴。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此處文與前全同，義與前迥異。前乃成就依報莊嚴，此則成就正報莊嚴。化主以光壽無量為莊嚴，化伴以算數不知為莊嚴。一一皆彌陀願行所成。大本法藏願云：願我作佛時，光明照無央數天下，幽冥之處，皆當大明；諸天人民，以及蜎蝡，見我光明，莫不慈心作善，來生我國。此光明隨願所成也。又法藏第十三願：設我得佛，壽命有限量，下至百千億那由他劫者，不取正覺。此壽命亦隨願所成也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又大本云：假使比丘滿億那由他，百千數量，皆同目犍連神通，欲共計算彼佛初會聲聞，盡其神力，百分中不能知一。又云：我作佛時，剎中菩薩，神通、智慧、辯才、相好、威神，悉皆如佛。今來成佛，得隨所願。行所成者，大本云：爾時法藏教化眾生，修行六度，廣行教化，無量眾生，發菩提心。行今成就，有斯莊嚴，皆以願行為能成就。光壽無量，化伴無數，為所成就。一詳陳依正莊嚴以起信竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      特勸應求往生以發願分三  丁初  往生皆登不退  二  補處上士莫測  三  特勸發願求生  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      又舍利弗！極樂國土，眾生生者，皆是阿鞞跋致。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此科承前：既聞極樂依正莊嚴，而生深信；自當依信發願。淨土法門，帶業往生，橫超三界，殊勝超絕，不可思議。但得往生，悉皆圓證三不退；故云眾生生者，皆是阿鞞跋致
    <span style="font-size:10.0pt;">
     譯云不退轉地
    </span>
    。不退有三：一、位不退，預入聖流，不墜凡夫地。二、行不退，恆常度生，不墜二乘地。三、念不退，任運增進，證入如來地。○不退更有三義：一、大乘不退：往生彼國，趣入大乘，更不退轉復作二乘故。二、已得不退：但生彼國，凡所已得，更不退轉喪失本有故。三、未得不退：但生彼國，凡所未得，更不退轉阻其前進故。如上所云不退，非獨指彼國久修上士，但凡初生之者，莫不皆然。即使五逆十惡，十念成就，帶業往生，居下下品者，皆得三不退也。若非彌陀之大願，持名之奇勳，安克臻此。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    疏鈔引十疑論，有五因緣，故得不退。一者、彌陀大悲願力攝持，故得不退。謂如大本法藏願云：我作佛時，聞我名號，皈依精進，即得第一忍第二忍第三忍，於諸佛法，永不退轉。譬如涉海，得乘巨航，不沉溺故。二者、佛光常照，菩提心念念增進，故得不退。謂如大本言見佛光明而生慈心。又念佛之人，佛放光明，攝受此人。譬如日月照燭暗途，不墜坑塹故。三者、水鳥樹林，風聲樂響，皆演法音；聞者常念三寶，故得不退。謂如此經及二部中說，譬之亡者聞鐘磬聲，增其正念故。四者、純諸菩薩以為勝友，外無魔邪，內無煩惱，故得不退。謂如此經言諸上善人俱會一處，譬之置子莊嶽不復楚語故。五者、壽命永劫，與佛齊等，故得不退。謂如此經所云，佛及人民壽命無邊。譬之萬里程途，假以時日，終至寶所故。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又起信論云：生彼國者，常見佛故終得不退，娑婆修行多有退緣。古云：道高一尺，魔高一丈，常來撓亂，令退道心。如身子發菩提心，路逢乞眼，六心墜落，塵劫聲聞。彼國永不退轉，故古德云：修行以念佛為穩當；良有以也。初往生皆登不退竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      補處上士莫測
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其中多有一生補處，其數甚多，非是算數所能知之；但可以無量無邊阿僧祇說。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    其中即三不退中，多有一生補處。菩薩補處者，止此一生，即補佛位；如彌勒菩薩，現居兜率，當補釋迦佛位是也。大本云：生彼國者，皆具三十二相，究竟深入妙法要義，皆當一生遂補佛處。此等若謂是凡夫，卻不歷異生必補佛位；若謂一生補處，卻不是等覺，祗名凡夫。其數甚多，算數莫及，但可以約略而總說之。大本云：佛告彌勒，此世界中有七百二十億菩薩生彼，一一已曾供養，無央數佛如彌勒者。他方世界，第一光遠照佛所有八十億菩薩，皆當往生。第二寶藏佛所有九十億。第三無量音佛所有二百二十億。以及無量佛剎往生者不可復計。即此可證其數甚多。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：補處菩薩，位居亞聖，何得甚多？彼國觀音補彌陀佛位，勢至次補觀音佛位，其餘並不聞說何日當補？答：十方有無量世界，即有無量諸佛；諸佛入般涅槃，當有無量菩薩補佛之位，何必定補極樂耶？二補處上士莫測竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁三
     <span lang="EN-US">
      特勸發願求生
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！眾生聞者，應當發願，願生彼國，所以者何？得與如是諸上善人俱會一處。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是本師婆心特切苦口勸諭。正勸眾生聞上極樂依正莊嚴，勝妙功德，應當發真實願，願生彼佛國土。觀應當二字，足見如來叮嚀告誡，惟恐眾生聞之，如風過耳；不肯從聞生信，由信發願，依願起行。信願行三，為淨土資糧，欲求往生，缺一不可。故詳陳依正莊嚴以起信，次即特勸應求往生以發願。願之為力，不可思議。極樂淨土，亦由願成。法藏因中發四十八願，今成佛道，一一如願。臨終往生，全仗願力。行願品云：是人欲臨命終時，一切諸根，悉皆敗壞。以致親屬威勢，象馬珍寶等，悉皆散滅。惟有願王不相捨離，一切時中，引導其前。一剎那間，即得往生極樂世界。即如世人願讀書籍，即成學界；願為貿易，即成商界；願種田園，即成農界；願習技藝，即成工界；一一無不隨願所成。極樂世界，等覺尚願往生，何況凡夫！如普賢頌云：願我臨欲命終時，盡除一切諸障礙；面見彼佛阿彌陀，即得往生安樂剎。文殊求生之偈，句雖縮短，義則無異。偈云：願我命終時，盡除諸煩惱，面見彌陀佛，往生安樂剎。觀此則發願求生，固當務之急也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    所以者何？躡前徵起。徵有二意：一、娑婆亦屬佛國，何必勸其捨此趣彼？二、十方無量佛剎，何必勸其定求極樂？得與如是下，乃出其故。因得與如是一生補處菩薩，諸上善人，同會一處，則熏陶有自，成佛無難也。又一解：諸上善人，通指極樂聖凡，皆稱上善；以眾生生者，皆是不退轉地，則究竟皆成無上菩提，故以同稱上善。同以無漏不思議業，感生彼國，同會一處，所謂觀音勢至，把手共行；文殊普賢，親為勝友。如斯勝會，可不願生歟？二特勸應求往生以發願竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙三
     <span lang="EN-US">
      正示執持名號以立行分三  丁初  揀餘行  二  示正行  三  重結勸  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！不可以少善根福德因緣，得生彼國。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此承前欲親上善，須假多善多福殊勝因緣。不可以少善少福，得生彼國。因緣者，因是親因，如萬物種子，緣是助緣，如世間水土。但有種子，而無水土，不能抽芽。但有水土，而無種子，那得發生。因緣具足，方能成辦。此中以智為先導，發菩提心，精進念佛，名多善根，即親因也。以兼修五度，求極樂果，萬首莊嚴，名多福德，即助緣也。而因緣有勝有劣：如種善根，但發聲聞心，不發菩提心，是少善根，其因則劣。如修福德，但求人天果，不求極樂果，是少福德，其緣亦劣。念佛乃善中之善，福中之福，正所謂發菩提心，求生彼國，即是大因緣也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    何謂善中善？以具智論五菩提心故。一、發心菩提：謂於無量生死中，發大菩提心也。而持名正於凡夫生死心中，起大覺故。二、伏心菩提：謂斷諸煩惱，降伏其心也。而持名則正念纔彰，煩惱自滅故。三、明心菩提：謂明了諸法不外一心也。而持名正即此一心，明了諸法實相故。四、出到菩提：謂得無生忍，出離三界，到薩婆若
    <span style="font-size:10.0pt;">
     譯一切種智即佛果
    </span>
    也。而持名即得一二三忍，捷超生死，趨一切智故。五、無上菩提：謂坐大道場，成最正覺也。而持名則得不退轉地，直至成佛故。是則善中之善，為多善也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    何謂福中福？以彌陀名號，具足萬德。而持名念佛，舉其名兮則萬德全彰；專乎持也，則一心不亂。既得一心不亂，自然六度齊修矣，。持至一心不亂，自無慳貪心起，即布施度。持至一心不亂，自無一切諸惡，即持戒度。持至一心不亂，自無瞋恚之心，即忍辱度。持至一心不亂，自無懈怠思想，即精進度。持至一心不亂，自無心念忘動，即禪定度。持至一心不亂，自無愚癡昏昧，即智慧度。六度既該，萬行斯備。但持名號不住於相，金剛經云：菩薩無住相布施，其福德不可思量。是則福中之福，名多福也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：持名念佛，即為多善根，多福德，有何聖教為證？答：大悲經云：一稱佛名，以是養根入涅槃界，不可窮盡。又大莊嚴論云：佛世一老人，來求出家，舍利弗等諸大弟子，觀其多劫無有善根，俱不肯度。於是老人悲傷更切，啼泣不已。佛告大眾，此人可度，無量劫前，為採薪人，猛虎逼極，大怕上樹，稱南無佛；以此善根成熟，遇我得度，當證道果。此即持名多善根之明證也。又稱揚諸佛功德經云：若有得聞無量壽如來名者，一心信樂，持諷誦念，此人當得無量之福，永離三途。命終之後，往生彼國。又大品般若經云：若人散心念佛，亦得離苦，其福不盡，況定意念。此即持名多福德之明證也。問：禪宗稱為最上乘圓頓行人，專修禪定，不念佛名，不求往生，豈可謂之少善少福耶？答：圓人見解雖高，後有未盡
    <span style="font-size:10.0pt;">
     即來生生死未了
    </span>
    ；正宜求生彼國，證入不退。否則如□老後身，託生曾姓，仍落紅塵，貪戀富貴，可為殷鑑也。又永明壽祖云：有禪無淨土，十人九錯路，陰境忽現前，瞥爾隨他去。請試思之！初揀餘行竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      示正行
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！若有善男子善女人，聞說阿彌陀佛，執持名號，若一日、若二日，若三日，若四日，若五日，若六日，若七日，一心不亂。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此以持名為正行。持名，即屬多善多福，因緣具足；淨業成就，自可得生彼國。男子女人悉稱善者，皆宿植善根之人也。若無善根，不聞佛名，即或聞之，亦不能信。如舍衛九億人家，三億見佛聞法，三億但聞佛名，三億名亦不聞。又如大本所云：世間人民，前世為善，乃得聞阿彌陀佛名號功德，一聞佛名，慈心喜悅，志意清淨，毛髮聳然，淚即出者；或宿世曾行佛道；或他方佛所菩薩；固非凡人。所以聞說阿彌陀佛，聞而深信，信已執持，若男若女，皆得稱善。良由淨土法門廣大，含攝緇素，通收利鈍，兼被男女；即出家五眾，在家二眾。如大本云：其上輩者，捨家離俗，而作沙門；亦有不捨家離俗者；但肯念佛，無不往生。不獨人道為然，即八哥念佛，亦得往生。故云上上根，不能踰其閫；下下根，亦可臻其域。是誠不可思議，圓妙法門也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    聞說阿彌陀佛者：彌陀功德，若非經論之所宣揚，知識之所開導，何自而聞？不聞無以知，不知何由信？故華嚴云：佛法無人說，雖慧不能了。今一歷耳根，便知深信：持名一法，乃是橫超生死之捷徑。與夫雖聞不信者，如隔霄壤：故曰聞慧。執持是思修二慧，執者，執受在懷，既入乎耳，竟存乎心；思惟彼佛願行廣大，莊嚴淨土，攝受念佛眾生，心生願樂：故曰思慧。持者，持守不失，既慎思之，復篤行之，專持彼佛萬德洪名，念玆在玆，晝夜六時無間，力行不倦：故曰修慧。此處文指三慧，乃據佛地論，菩薩履三妙慧，淨土往還。釋云：以聞思修，得入淨土，故判屬之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又即信、願、行，三資糧故。聞說佛名，心不疑惑，即信資。信已而執，，心生樂欲，即願資。願已而持，心勤精進，即行資。信願行三者，為往生淨土之必要，如資生之飯菜茶水，闕一不可，故曰三資糧。執持名號者：即四種念佛之中第一持名念佛。但稱名號，不必觀像，能得一行三昧。文殊般若經云：佛告文殊：欲入一行三昧者，應處空閒，捨諸亂意，不取相貌，繫心一佛，專稱名字；隨彼方所，端身正向。能於一佛，念念相續，即是念中能見過去未來現在諸佛；念一佛功德，與念無量佛功德無二。阿難所聞說法，猶住量數。若得一行三昧，諸經法門，一切分別，皆悉了知。晝夜宣說，智慧辯才，終不斷絕。又但稱名號，不勞觀想。因觀法幽微，眾生心雜，雜心修觀，觀想難成。故觀經於第十六大開稱名之門。今經專主執持名號，正是對機之教。以佛號投於雜心，雜心不得不純；譬以水清珠投於濁水，濁水不得不清也。龍樹菩薩毗婆沙論云：佛法有無量門，如世間道，有難有易。易行疾至，應當念佛，稱其名號。阿彌陀佛本願如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又但稱名號，不假參究，將一句佛號，當作渡海浮囊，不敢頃刻放捨。口誦心惟，字字從心發出，從口吐出，分分明明，不昏不散。更有二喻：念佛之法當如貓捕鼠，提起全副精神，身毛皆豎。又當如雞抱卵，放下一切思想，飲啄渾忘。果能如是念佛，雖為事念，不但往生可必，而悟理亦自可期。如空谷禪師云：不必參念佛是誰，直爾純一念去，亦有悟日是也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又持名倘能更加參究，則禪淨雙修，理事不廢，如駕西方船，既仗櫓棹之功，更益風帆之力，直赴蓮池海會，自可指日而待也。如永明壽祖曰：有禪有淨土，猶如帶角虎，現世為人師，來生作佛祖。但參究之法，不必別舉話頭，只消向一句阿彌陀佛上看到。正當念佛之時，即念反觀：能念心外，無有佛為我所念；所念佛外，無有心能念於佛；能所雙亡，心佛相即。又若言其有？則能念之心，離形絕相；所念之佛，了不可得。若言其空？則能念之心，靈靈不昧；所念之佛，歷歷分明；空有不立，心佛一體。如是參究，則持名念佛，通乎實相。雖然四種念佛，後後深於前前；而理念功成，亦可前前徹於後後也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    若一日，至若七日，乃是剋期取證。良由眾生發心修行，易生懈怠，必須剋定期限，方能取證。文言七日者，以七之為數，世間所重，故齋戒七日，持咒七遍，薦親則定初七而至七七。今欲核驗念佛工夫，亦從一日至於七日；以分三昧之淺深，根機之利鈍也。若利根者，天性敏捷，剋期念佛，纔經一日，即能一心不亂，入於三昧
    <span style="font-size:10.0pt;">
     梵語三昧譯云正定
    </span>
    。其稍鈍者，或二日或三日，乃至七日，方得一心，而無所亂。又利根者，志性堅固，剋期念佛，經於七日，一心不亂，常住三昧之中。其稍鈍者，僅六日，僅五日，乃至一日，即便散亂，而不一心。上約本經而言，他於諸部，剋期念佛亦不一概。大本則定十日，文云：齋戒清淨，一心常念，十晝夜不絕者，命終必生我剎。觀此文當知念佛，不獨出家人當念，即在家人亦當念。彌陀願力，亦願接引在家之眾，故云齋戒清淨等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又鼓音王經亦定十日，文云：若受持彼佛名號，堅固其心，憶念不忘，十日十夜，除捨散亂，必得見彼阿彌陀佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又大集經定四十九日，文云：若人專念一方佛，或行或坐，至七七日，現身見佛，即得往生。○又般舟三昧經定九十日，文云：若人自誓，九十日中，常行常立，一心繫念，於三昧中，得見阿彌陀佛。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又文殊般若經亦定九旬，文云：九十日中，端坐西向，專念於佛，即成三昧。此與般舟剋期雖同，彼則常行常立，此則常坐，不無稍異也。以上多皆念佛功深，淨業方成。然彌陀悲願難量，即一日十念稱名者，亦皆願垂接引。大本法藏願云：一心繫念於我，雖止一晝夜不絕，必生我剎。若世俗之人，俗務不能擺脫，未得處於空閒，專念彼佛，但每日早晚，端身西向，念十口氣者，臨終亦得往生。總而言之，念佛之法，無論時之久暫，必定貴在一心。果能一心，自成三昧。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    本經宗要，即在一心不亂一句，此句為念佛工夫之極則。一者純一，亂乃雜亂。今云一心不亂，即純一其心，專念於佛，而不雜亂也。非同口念佛，而心不念者；又非同心念佛，而心不一者。既得一心，自然不亂；果能不亂，即是一心。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又一心不亂，即念佛三昧功成。一心者，專注一境也。不亂者，不起妄念也。然有事一心，理一心之別。何謂事一心？聞說念佛法門，可以橫超三界，即深信不疑，一心繫念，句句分明，念念相續；行住坐臥，唯此一念，更無二念；不為內惑外境之所雜亂。如成具光明定意經云：空閒寂寞，而一其心；在眾煩惱，而一其心；乃至褒訕利失，善惡等處，而一其心者，是也。此於事上即得，理上未徹。唯得信力成就，未見道故，名事一心。屬定門攝，無有慧故。以但能伏妄，不能破妄也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    何謂理一心？聞說念佛法門，乃是徑中捷徑。即諦觀審察，一心體究。心佛一如，能所不二。寂而常照，照而常寂。了知能念心外，無有佛為我所念；所念佛外，無有心能念於佛。佛即是心，心即是佛，無有二相。亦不可以有無求：若言其有？則能念之心，本體自空，所念之佛，了不可得；若言其無？則能念之心，靈靈不昧，所念之佛，歷歷分明。有無見泯，能所情亡；唯是一心，寂然不動；更有何法而為雜亂。此不專事相，純修理觀，而得觀力成就，能見諦故，名理一心。屬慧門攝，兼得定故。以照妄本空，不勞破妄也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此中一心不亂，實該觀經三心：一、至誠心，無偽無妄故。而此一心不亂，惟精惟一，更無妄動，即至誠心也。二、深心，具足善法故。而此一必不亂，一妄不起，萬善同歸，即深心也。三、回向發願心，回向有三：（一）回向真如，而此一心不亂，念極心空，妄窮真露，即回向真如。（二）回向佛道，而此一心不亂，念念相應，則念念佛，即回向佛道。（三）回向眾生，而此一心不亂，諸妄不起，自性眾生，悉皆得度；又自既得度，輾轉度他，即回向眾生。合此三者，即回向發願心也。○又此一心不亂，亦該起信三心：一、直心，正念真如故。今一心不亂，不著有念，不落無念，雙遣二邊，直入真念，即直心也。二、深心，樂集諸善法故。今一心不亂，六度齊修，萬行具足。那先經云：諸善之中，獨有一心，最為第一。一其心者，諸善隨之，即深心也。三、大悲心，廣度諸眾生故。今一心不亂，三昧成就，常修淨土，教化眾生，即大悲心也。此段持名妙行，乃為淨土真因。下段臨終往生，即是念佛勝果。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      其人臨命終時，阿彌陀佛，與諸聖眾，現在其前。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此感佛現。其人，即信願持名一心不亂之人。臨當壽命欲終時節，此正是生死關頭。能感佛聖現前者，全憑自他二力，感應道交故也。大凡人生所作善惡，臨欲命終，所有一切境界，俱時頓現。為善者，當感善報：即現天宮之相，或人間之相。善惡雜修，則現修羅之相。為惡者，當感惡報：如十惡五逆，則地獄相現。貪慳嫉妒，則餓鬼相現。愚癡暗蔽，則旁生相現。而一生念佛，一心不亂者，由淨業既成，淨境斯現，佛聖自然現在其前。正顯因緣相會，感應不異也。此以自力為能感之因，他力為能應之緣。楞嚴經勢至圓通章云：憶佛念佛，現前當來，必定見佛，此自力也；即自己念力。大本法藏願云：我作佛時，十方無央數世界，諸天人民，有發菩提心，修諸功德，願生我剎；臨壽終時，我與大眾現其人前，此他力也；即阿彌陀願力。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：臨終佛現，寧保非魔？答：參禪見佛，容或魔來撓亂。今念佛見佛，因果相符。又仗佛威神力、本願力、攝受力，必無魔事。俏若行人宿業深重，抑或不善用心，間或魔現，不難試驗：一、以慧照觀察，一切境界，本來空寂，若是魔事，即變隱沒。二、以慧照辨識，所現佛像，及以教化，是否與修多羅合？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又所現之佛，有報化二身不同，聖眾亦有菩薩、羅漢之別。均由念佛功行之淺深，故現聖像有勝劣。或現滿虛空身，或現最高大身，或現丈六身，觀經先言六十萬億，後開丈六是也。遠公一生，專修淨業，三睹聖相。古來淨業行人，臨終見佛接引，或見菩薩羅漢來迎者，不可勝數。淨土聖賢錄，集之頗多。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：佛身無來無去，云何現在其前？答：法身離相，本無來去，報化度生，隨機應現，何得概謂無去無來耶？又問：彌陀惟一，十方法界，念佛眾生，無量無邊，云何各見現前接引？答：自他二力，感應道交，不妨不來而來，各見所見；如一月在天，影臨眾水。念佛行人心水淨，彌陀聖眾影現中，亦復如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人終時，心不顛倒，即得往生阿彌陀佛極樂國土。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此生佛國。是人，即一心不亂臨終見佛之人。上云臨命終時，猶是將終未終，未捨煖觸之時。此云終時，正是世緣已畢，煖盡識去之時。其第八識，從頂門而出，何以知之？古德有偈云：佛頂眼生天，人心餓鬼腹，畜生在兩膝，地獄腳板出。凡生佛國者，從下身先冷起，其煖相至頂而盡，第八識即從頂出。生天者從眼而出，則眼最後冷。若生人道者，上下冷起，煖相至心而盡，識從心出。生鬼道者，腹後冷，識從腹出。生畜生者，兩膝後冷，識從膝出。若應墮地獄者，從頭冷起，其煖相至腳而盡，識從腳板而出；倒懸其頭，入於地獄。人生一世，全靠第八識執持壽煖。若世間之人，壽命既盡，煖相亦盡，識即離去；是謂曰死，亦名為終。正當未捨煖觸，將死未死之時，恩愛別離，四大分解，苦痛萬狀，心多顛倒。而淨業行人，一心不亂，如入禪定；正念昭彰，心不顛倒。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    即得往生者：感應道交，不經中陰，不踰頃刻，於一念間，往生彼國。即觀經所謂如彈指頃生極樂國也。念佛往生，託質寶蓮，自然化生，得清虛之體，相好具足。不由胞胎，不假乳養，純丈夫相。隨功行之淺深，分輩品之高下。觀經九品，大本三輩。上輩發菩提心，專念阿彌陀佛，修諸功德，願生彼國。命欲終時，佛與聖眾，現其人前。便於七寶池內，蓮花化生，住不退轉。智慧勇猛，神通自在。所居七寶宮宇，在虛空中，去佛為近。此雙明事理二念者，方得生此。中輩不能大修功德，而亦發菩提心，命終生彼，功德智慧，次於上輩。此事念有餘，理念不足者生此。下輩不能作諸功德，而亦發菩提心，一向專念乃至十念生彼，宮宇惟在於地。此僅得事念，未諳理念者生此。又三輩九品，皆從蓮生。有見觀經上品上生文云：自見其身，乘金剛臺；無有蓮華二字，遂謂九品八從蓮生。不知金剛臺者，乃蓮內寶臺，言臺即攝蓮故。大本法藏願云：無央數世界諸天人民，以至蜎蝡，生我剎者，皆於七寶池內，蓮華中化生。既云皆於，自該九品，豈可謂上上品非從蓮生耶？又華嚴普賢願偈云：彼佛眾會成清淨，我時於勝蓮華生。普賢往生，而非上上品？何得謂為八從蓮生乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    問：平生念佛，一心不亂，臨終佛現，接引往生，信或有之。一生作惡，臨終十念，即得往生，難免不確？答：確實無疑，因有善根維持，心力猛利，故得帶業往生。其人一生作惡，都由不信因果；臨欲命終，惡境現前，自知因果不昧。賴有夙世善根力故，得遇善知識，開導念佛法門。聞即深信，拚命執持，願佛接引。時雖少頃，其心苦到懇切，純一無雜。三種資糧具足，即得住生，固其宜矣。如久敗之將
    <span style="font-size:10.0pt;">
     譬一生作惡
    </span>
    ，深入重圍，命在頃刻。幸夙習兵法，作最後之死戰，而得奏凱班師者，亦其宜矣。又如久病之人，命在頃刻，聞說阿伽陀藥，即便服食，而得起死回生者，亦其宜矣。此中前喻靠自力，後喻仗他力也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    十念往生之法，不可不信，亦不可誤信。何謂誤信？言臨終十念，既得往生，則平日不念也可以，作惡也隨便；等到臨終時，再來持念，以期滅罪往生。那知生死到頭，心神昏亂，若無夙善根力，萬中無一能念，故云不可誤信。果爾能念，自必往生，那先經云：王問那先：人生造惡，臨終念佛，得生佛國，我不信是語。那先答言：如持大石，置於船上，因得不沒。人雖本惡，因念佛故，不墮泥犁，而得往生；亦復如是。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁三
     <span lang="EN-US">
      重結勸
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！我見是利，故說此言。若有眾生，聞是說者，應當發願，生彼國土。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    我見者：釋迦以佛眼觀見。是利：即是持名念佛，臨終往生之利。故說二字，承上句，因佛鑒機已定，了知持名念佛法門雖是難信；然時機既至，必有信受奉行之眾，故無問自說也。此言者，即此種持名念佛之言教。結指正宗三大科，一詳陳依正莊嚴以起信，二特勸應求往生以發願，三正示執持名號以立行。若有眾生，聞是淨土法門言說，不可如風過耳，應當發願生彼國土。觀應當二字，足見如來婆心特切，叮嚀告誡，重勸發願，以願能導行故。只恐眾生，當面錯過，失其大利。何云大利？念佛法門，可以帶業往生，橫超三界，可以徑登不退，速證菩提，故極勸願求也。二正示分竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     乙三
     <span lang="EN-US">
      流通分
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    流者，流傳萬古而不絕。通者，通達十方而不滯。此經正宗，乃以信願持名，橫超三界，直出輪迴；是為難信之法，無人能問，誰堪流通？惟佛與佛乃能耳。分為三科。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙初
     <span lang="EN-US">
      交引佛言勸信流通  二  得證佛果勸願流通  三  諸佛轉讚勸行流通  初中分三  丁初  本師讚佛功德  二  諸佛勸信標題  三  徵釋經題意義
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！如我今者，讚歎阿彌陀佛，不可思議功德之利；
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上言我見是利，未曾明言何種之利。今直呼當機，而出其名。然此利，非尋常世間事福有漏之利，乃出世間功德無漏之利。功德利中，又有可思議不可思議之別。今淨土法門，一念功成，帶業往生，圓證三不退，直入如來地，豈思議之所能及哉？此等勝利，皆彌陀願行功德之所成就。故云讚歎阿彌陀佛不可思議功德之利。初本師讚佛功德竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      諸佛勸信標題分六  戊初  東方
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      東方亦有阿
      <span lang="EN-US">
       <img align="absmiddle" border="0" height="16" src="./1515.files/image001.gif" v:shapes="_x0000_i1025" width="16"/>
       鞞佛、須彌相佛、大須彌佛、須彌光佛、妙音佛，如是等恆河沙數諸佛。
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此交引諸佛讚詞，證明淨土法門，為十方諸佛異口同音所共讚歎，自當諦信不疑也。唐譯具有十方，今只六方者，文省也。東方者，以東為群動之首，於時為春，萬物發生。阿
    <span lang="EN-US">
     <img align="absmiddle" border="0" height="16" src="./1515.files/image001.gif" v:shapes="_x0000_i1026" width="16"/>
     鞞佛，譯不動佛，以表動中有不動。眾生生死去來動也；生滅身中有不生滅性，不動也。佛之法身，無動無壞，故名不動，此約理說。又證入佛果，一切境風所不能動，東坡居士讚佛偈云：稽首天中天，毫光照大千，八風
    </span>
    <span style="font-size:10.0pt;">
     利衰毀譽稱譏苦樂
    </span>
    吹不動，端坐紫金蓮；此約行說。佛名無量，或約因，或約果，或約理，或約行，或約智，或約斷，各有所取。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    須彌相者：梵語須彌，此云妙高。眾寶所成曰妙，迥出群山曰高。佛身百福莊嚴，相好光明為妙。九界瞻仰，福慧具足曰高。故號須彌相。大須彌佛：須彌八萬四千由旬，為眾山之王，七金山所不能及。佛德巍巍，為大法之王，超九界以獨尊，故號大須彌。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    須彌光佛：須彌眾寶所成，有大光明。如來萬德畢具，光明遍照，故以為名。妙音佛：佛之法音圓妙，普被群機；維摩經云：佛以一音演說法，眾生隨類各得解；此即顯佛音聲圓妙，以一音能具眾音。在天聞之為天音，在人聞之為人音，隨眾生種類不一，聞之皆同本音，故各各得解，此一多無礙妙。又佛音不可思議，一座之間，同說異聞。大根聞之得大益，小根聞之得小益。隨眾生根器不等，聞之自在成就，故各各得解，此小大並陳妙。由是故稱妙音。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    如是等：東方有無量世界，即有無量諸佛。如是指前五佛，等者等餘一切。恆河沙數，極言其多。西域雪山頂上，阿耨達池，四口流出四河。南銀牛口，流出恆河，闊四十里，沙細如麵。佛近此河說法，凡言多數，常取為喻。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      各於其國，出廣長舌相，遍覆三千大千世；
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    各於其國：於者在也，其指諸佛，各在本國，出廣長舌相，遍覆本界。三千大千世界，即一佛化土，解見前文。舌相遍覆，足見佛語無妄，必定可信。凡人三世不妄語，舌能至鼻。三藏果頭佛，三大阿僧祗劫不妄語，舌可覆面。今證明淨土法門，但憑一念，橫超三界。生唯心淨土，見自性彌陀，理誠真實。仗自他二力，託九品蓮胎，事亦非謬。故感其相。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    又佛從無量劫來，曾無妄語，久積功德，故感廣長舌相。華嚴離世間品云：菩薩有十種舌，所謂：開示演說無盡眾生行舌，開示演說無盡法門舌，讚歎諸佛無盡功德舌，乃至降伏一切諸魔外道，除滅生死煩惱，令至涅槃舌。菩薩成就此法，得如來遍覆國土無上舌。是則廣長舌相，亦是修成。證小事則覆面門，證大事則覆大千。證小證大，應用自在。令讚淨土法門，舌覆全界，則知念佛一法，即是開示悟入佛之知見，一大事因緣也。又廣長舌相，諸佛得之，眾生具之，即萬象亦皆有之。東坡居士云：溪聲便是廣長舌，山色無非清淨身；試思之。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      說誠實言：汝等眾生，當信是稱讚不可思議功德一切諸佛所護念經。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此諸佛婆心苦口，說至誠無妄真實不虛之言，勸告眾生；令發信心。當信是，是字指法之詞，即指下經名。此十六字為本經原名。唐玄奘法師所譯，名稱讚淨土佛攝受經，義同文略，欲省便也。什師譯本題曰：佛說阿彌陀經，正合持名之法，得佛本意。故舉世流通，多弘秦本。不可思議功德，解見在前。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    諸佛所護念經者：謂此經專持名號，不假方便，橫截生死，徑登不退。誠迷津之寶筏，苦海之慈航，故諸佛咸共護念也。又念佛眾生，咸得佛力保護，，令其安隱，無諸障難；咸得佛心憶念，令其精進，無有退墮。不僅彌陀本願護念，即十方諸佛，一一無不護念也。初東方竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊二
     <span lang="EN-US">
      南方
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！南方世界，有日月燈佛、名聞光佛、大焰肩佛、須彌燈佛、無量精進佛，如是等恆河沙數諸佛，各於其國，出廣長舌相，遍覆三千大千世界，說誠實言：汝等眾生，當信是稱讚不可思議功德一切諸佛所護念經。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    南方亦有無盡世界，無量諸佛，對於淨土法門，無不讚歎。今略舉五佛之名，餘以等字該之。日月燈佛：此約佛三智以立名，日表俗智照事，育萬物故，月表真智照理，破無明故。燈表中智，晝夜並照，真俗融通故。名聞光佛：聞字去聲，萬德洪名，普聞法界；慈光遍照，加被眾生。或聞名，或睹光，無不獲益。大燄肩佛：燄表智慧，左右兩肩，表權實二智，擔荷眾生故。須彌燈佛：須彌為燈，普照四天下；佛轉八識成四智，普照四土無遺，故以喻焉。無量精進佛：精者不雜，進者不退。因中一心上求下化，不雜不退，得成為佛。無量，即經歷三祇，修行六度，時之與行，悉皆無量。下如前釋。二南方竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊三
     <span lang="EN-US">
      西方
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！西方世界，有無量壽佛、無量相佛、無量幢佛、大光佛、大明佛、寶相佛、淨光佛，如是等恆河沙數諸佛，各於其國，出廣長舌相，遍覆三千大千世界，說誠實言：汝等眾生，當信是稱讚不可思議功德一切諸佛所護念經。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    前云從是西方，過十萬億佛土，有世界名曰極樂，十萬億外，更有多土，各各有佛，數若恆沙。無量壽名同西方導師，靈芝謂：諸佛同名甚多，決非法藏所成之佛，以是本師不應自讚。無量相佛者：佛之應身，具足三十二相。若說報身，則量同塵剎，相好剎塵，豈可限量哉。無量幢佛：幢者，摧邪顯正義。佛智具足，建立法幢，摧伏邪魔，顯示正法。眾生有無量機，佛說無量法，故稱無量幢。大光佛：淨極光通達，寂照含虛空，此屬智光。又約身光：或常光遠照，或放光特照。如法華眉間毫光，照東方萬八千億佛土之類。大明佛：以具足三智，破五住煩惱之黑闇。惑盡智圓，遍照法界，無所障礙。寶相佛，寶者尊貴義，佛相一一殊特妙好，實足寶貴。又佛身如紫磨金，毫相如琉璃筒等，即寶相也。淨光佛：煩惱垢盡，智慧光滿，離染清淨，無所不照。下如前釋。三西方竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊四
     <span lang="EN-US">
      北方
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！北方世界，有焰肩佛、最勝音佛、難沮佛、日生佛、網明佛，如是等恆河沙數諸佛，各於其國，出廣長舌相，遍覆三千大千世界，說誠實言：汝等眾生，當信是稱讚不可思議功德一切諸佛所護念經。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    燄肩佛如前釋。最勝音佛：佛之三業最勝，音即口業，圓音一演，異類等解。具不思議力，自在成就，九界眾生，所不能及，故稱最勝。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    難沮佛：證究竟堅固之理，真窮惑盡，不可沮壞。日生佛：佛出世間，以慧日照破世間自他痴暗，如杲日麗天，群昏爍破，故名曰生。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    網明佛：佛張教網，撈擄眾生；一一教網，皆佛智所成，明白朗徹，足破迷暗。下如前釋。四北方竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊五
     <span lang="EN-US">
      下方
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！下方世界，有師子佛、名聞佛、名光佛、達摩佛、法幢佛、持法佛，如是等恆河沙數諸佛，各於其國，出廣長舌相，遍覆三千大千世界，說誠實言：汝等眾生，當信是稱讚不可思議功德一切諸佛所護念經。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此界地下，皆是水輪，水輪之下有金輪，金輪之下有火輪，火輪之下有風輪，風輪之下有空輪。空輪之下，又有無色界、色界、欲界、人間，重重無盡，故有恆沙諸佛。師子為獸中王，師子一吼，百獸腦裂。佛為法中王，說法自在，天魔外道，聞之無不信服，故以喻名焉。名聞佛解同前。名光佛：名稱普聞十方世界，猶如日光普照世間。達磨佛：梵語達磨，此云法，法者可軌義。佛所修之行，堪為眾生模範，行可軌也。所說之教，堪為眾生所持，教可軌也。法幢佛：幢有高顯義，佛所說法，高超一切，顯明究竟。三乘聖人，天龍八部，人非人等，無不宗仰。持法佛：善持權實頓漸諸法，隨機利導，悉令開解。下如前釋。五下方竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     戊六
     <span lang="EN-US">
      上方
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！上方世界，有梵音佛、宿王佛、香上佛、香光佛、大焰肩佛、雜色寶華嚴身佛、娑羅樹王佛、寶華德佛、見一切義佛、如須彌山佛，如是等恆河沙數諸佛，各於其國，出廣長舌相，遍覆三千大千世界，說誠實言：汝等眾生，當信是稱讚不可思議功德一切諸佛所護念經。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此界六欲天上，有四禪十八天，四禪以上，有四空四天。四天以上有空輪，空輪以上有風輪，風輪以上有火輪，火輪以上有金輪，金輪以上有水輪。水輪以上又有無量世界。如是諸輪，重重無量。故上方亦有恆沙諸佛。梵音佛：梵者淨也，佛所說法音，無有染著，具足清白梵行之相。宿王佛：此作二解：一、月為宿王，眾星朗朗，不如孤月獨明。佛為法王，朗然大覺，一切眾生所不能及。二、北辰為宿中王，一切眾星，悉皆環拱。佛為覺王，九界眾生，咸共歸依。香上佛：牛頭栴檀，為香中之最，此香六銖，價值娑婆世界。楞嚴經云：此香一焚，四十里內，同時聞氣。佛證五分法身之香，普薰十方法界，又非栴檀之所能及，故云香上。香光佛：世間之香，只能辟穢，不能破暗。今佛得戒定慧香，不僅辟除見思之穢，併能寂照含空，照破無明之暗，故名香光。大燄肩佛同前。雜色寶華嚴身佛：雜色云者，不一而足也。佛修六度萬行之因華，莊嚴法身之果德，此約行以立名。娑羅樹王佛：娑羅譯堅固，此樹高大，一切林木無能及者；歲寒不凋、故云堅固。佛證究竟堅固法身之體，高超九界，為法中王，故以稱之。寶華德佛：佛具萬德，莊嚴貴重，當如寶華。世間之華有凋謝，而寶華則堅固妙好，佛德如之。見一切義佛：世出世間，諸法無盡，義亦無盡。佛得一切種智，具正知見，而能究盡諸法實相。凡權實遍圓，頓漸總別，一切之義，無不悉知悉見。如須彌山佛：須彌四寶所成，高出眾山之表。佛具四德，而為十界之尊，義亦如之。以上諸佛讚歎，亦皆彌陀願力功德之所成就。大本法藏願云：我作佛時，名聞十方，無央數世界諸佛，各於大眾之中，稱我功德，及與國土。問：念佛法門，既為諸佛共讚，何以六祖壇經云：東方人造罪，念佛求生西方；西方人造罪，念佛求生何國？答：六祖乃上根利智，禪宗頓教之人。所有見解，迥出常流；其所吐詞，亦是接引上根之輩，並非撥無淨土，實為一般著相念佛者，解黏去縛而已。即就其詞研究，實是讚揚實相念佛法門。既明實相一真之理，則心外無佛無土，一一無非當人心性。故淨宗先覺亦云：念自性彌陀，生唯心淨土。又云：生則決定生，去則實不去。當知西方依正，本自心之現量，斷不可執詞而昧義，妄生毀謗，自取罪戾也。又經中說性之處，有云上無佛道可成，下無眾生可度；豈可因其說，遂執世界中無佛無眾生耶？智者請三思之！二諸佛勸信標題竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁三
     <span lang="EN-US">
      徵釋經題意義
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！於汝意云何？何故名為一切諸佛所護念經？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是徵問，下方解釋。云何，何故，皆徵問口氣。但凡有其名，必有其義，須加研究。既明其義，乃可受持。上經名本有十六字，此所徵祗後半八字，云何一切諸佛所護念，其義若明，信心自切。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！若有善男子善女人，聞是經受持者，及聞諸佛名者，是諸善男子、善女人，皆為一切諸佛之所護念。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此段解釋。得蒙諸佛護念，正由具足三慧。聞即聞慧，聞而深信，念佛法門，最為穩當。受即思慧，領受在懷，厭穢忻淨，願求往生。持即修慧，執持名號，淨念相繼，一心不亂。亦即淨土信、願、行，三資糧也。及聞諸佛名者：即上六方諸佛萬德洪名。聞經受持，聞佛名亦應受持。凡能聞是經及佛名之眾生，皆是有大善根。大本云：若不往昔修福慧，於此正法不能聞，已曾欽奉諸如來，故有因緣聞此義。華嚴偈云：寧受地獄苦，得聞諸佛名；不願生天中，而不聞佛名。皆為一切諸佛之所護念，以此經功德，不可思議；佛名功德，亦不可思議。聞者有大因緣，故得諸佛護念。常途修行，單仗自力，必待破無明見法身，方得佛護。今淨土法門，仗自他二力，故一聞是經及佛名，即得護念。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      皆得不退轉於阿耨多羅三藐三菩提。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    皆得者：是有聞經及佛名者，無一人而不得也。得個甚麼？皆得不退轉於佛果菩提。梵語阿耨多羅，此譯無上；三藐譯正等；三菩提譯正覺：即佛果之名。既有翻譯，諸經中仍存梵語者，何也？乃是五不翻中遵古不翻。自古以來，譯經法師皆不翻故。此名乃超越九界之號。正覺，揀異六凡眾生；眾生自從無始無明住地以來，本覺真性，埋沒於五蘊身中，是謂不覺之眾生。或起妄覺邪覺，而非正覺。正等，揀異二乘；二乘自聞法得解以來，自覺三界無安，猶如火宅，速求出離，努力前進，所作已辦，得證真空涅槃之樂。因其道未中，不能真正等觀真俗二諦，獨證偏空之理，是謂偏覺而非正等。無上，揀異菩薩；圓頓菩薩，雖能等觀真俗，分證菩提之道；然無明未盡，所證未極，即使位居等覺，如十四夜月，只能稱為正等正覺，而未至無上。惟佛一人，三覺圓，萬德備，堪當此稱。此八字，簡言之，即佛道。聞經聞佛名之眾生，深信淨土法門，願求往生，持名不倦，現生即得不退善根。命終之後，自卜質託蓮臺，見佛聞法，圓證三不退，位居補處，名最後身。但得往生，自成佛道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故舍利弗！汝等皆當信受我語，及諸佛所說。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    是故：即是諸佛護念，不退佛果之故。世間之法，孰有過於此者。故佛再三垂囑：汝等、舍利弗，與在會大眾，及未來眾生，皆當信受我語。我者，釋迦自稱。語，即上正宗分中，詳陳依正莊嚴，特勸應求往生，正示執持名號，三科之語；皆當信受。信，則諦信不疑；受，則受持不忘。並非誰人當信，誰不當信，一切眾生，皆當信受。又非但當信我語，併當信諸佛所說。大本云：不信佛語者，乃惡道中來，餘殃未盡，愚癡不信，未當解脫。初交引佛言勸信流通竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙二
     <span lang="EN-US">
      得證佛果勸願流通分二  丁初  有願皆生  二  三番勸願
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！若有人已發願、今發願、當發願，欲生阿彌陀佛國者，是諸人等，皆得不退轉於阿耨多羅三藐三菩提，於彼國土，若已生、若今生、若當生。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上科勸信，此科勸願。凡是發願，欲生彼國之眾生，皆得不退於佛果。發願欲生是自力，佛願接引是他力。自他二力，感應不異。故有願者，無一不生也。已願已生，謂過去前哲，求生淨土，不堪枚舉。今願今生，謂現今願求往生之眾，信願既具，再加力行，世緣已畢，即得往生。當願當生，謂當來之世，若有信願求生之人，彌陀悲願無盡，盡未來際，接引念佛眾生，故曰當生。問：十方念佛眾生，個個皆生西方，壽命又皆無量；即按彌陀成佛以來，於今十劫，往生眾生，算數譬喻所不能及，彼土抑將何以容之？答：維摩丈室，尚容無數獅子座，況彌陀願力所成之極樂乎？又滄溟納百川而不溢，明鏡含萬象而有餘，何況淨土乎？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      三番勸願
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故舍利弗！諸善男子、善女人，若有信者，應當發願，生彼國土。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是第三番勸願。前正宗第二科中，初勸云：眾生聞者，應當發願，願生彼國。第三科末，重勸云：若有眾生，聞是說者，應當發願，生彼國土。初聞依正莊嚴，生皆不退，故勸發願。次聞念佛見佛，命終往生，故勸發願。此則欲生便生，皆不退佛果之故；承上既信我語，及諸佛所說，應當發願，生彼國土。足見釋迦如來，悲心特切，不憚重煩，再三勸諭。我等自當依教發願，方不負無盡悲心。二得證佛果勸願流通竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丙三
     <span lang="EN-US">
      諸佛轉讚勸行流通分五  丁初  總讚能為甚難  二  別讚五濁成道  三  別讚說難法信  四  結示甚難之事  五  聞法歡喜信受  今初
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！如我今者，稱讚諸佛不可思議功德，彼諸佛等，亦稱讚我不可思議功德，而作是言：釋迦牟尼佛，能為甚難希有之事；
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上是稱讚彌陀，此云稱讚諸佛，唐譯亦是稱揚讚歎無量壽佛。細揆譯人之意，佛佛道同，彌陀即諸佛，諸佛即彌陀，不妨讚彌陀即讚諸佛也。又本師述六方諸佛勸信之詞，即寓有讚歎諸佛助揚淨土功德，故云稱讚諸佛。若二說兼具，於義更足。而作是言下二句，併後濁世成道，說此經法，皆諸佛轉讚之詞，本師特述其詞，以告舍利弗也。釋迦此云能仁，牟尼此云寂默，依悲智二德以立號。能以仁德，俯就機宜；善巧方便，普益眾生；即悲德。寂照含虛，湛然不動；默爾忘言，契入真理；即智德。能為甚難希有之事者，即指下二難。若於淨土成菩提，已是難事。今于濁世成佛，乃是難中之難，為甚難。若為濁世說漸法，已是希有。今為說但持名號，橫截生死之法，乃是希有中希有，為甚希有。又諸佛轉讚不可思議功德，即讚此二事。甚難為者能為之，方成希有。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁二
     <span lang="EN-US">
      別讚五濁成道
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      能於娑婆國土，五濁惡世，劫濁、見濁、煩惱濁、眾生濁、命濁中，得阿耨多羅三藐三菩提。濁中得阿耨多羅三藐三菩提。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此出甚難希有之事。能即上能為之能，於者在也。娑婆此云堪忍，為本師釋迦所統三千大千世界。其中眾生，堪能忍受五濁之苦，不生厭離，故以名焉。五濁，即文中劫等五者，交擾渾濁自己淨性。楞嚴有云：譬如清水，清潔本然，如若有人，投以沙土，土失留礙，水亡清潔，容形汨然，名之為濁。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    劫濁者：梵語劫波，此云時分。劫濁無別體，四濁交湊，即其相也。若當減劫，人壽減至二萬歲時，眾生具下四濁，即名劫濁。人壽減至百歲，名為五濁惡世。極樂世界，乃是五清淨土，無有種種濁惡之事。我等自當捨濁就清，求生彼國，超越劫濁。劫濁中，非帶業橫超之行，必不能度。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    見濁者：五利使為體，諸見熾盛，即其相也。五利使者，五種妄見，能使眾生造作諸業，能使眾生趨入生死，故名為使。而幾微迅速，非比五鈍使，故名為利。一者身見：執身為我，而起我身之見，妄生貪著。不悟四大假合，夢幻無常。二者邊見：執斷執常，而起二邊之見，一味偏執。不悟見解既偏，失乎中道。三者戒取：非因計因，而起我能持戒之見，修諸苦行。不悟蒸沙作飯，塵劫難成。四者見取：非果計果，而起自負所見之見，未證謂證。不悟有漏界中，終非究竟。五者邪見：撥無因果，而起邪外不正之見，墮豁達空，疑誤眾生，入無間獄。此五種妄見，昏昧汨沒，渾濁自性，故名見濁。極樂國中，人皆正見。我等自當求生彼國，超越見濁。見濁中，非不假方便之行，必不能度。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    煩惱濁者：五鈍使為體，三災感召，即其相也。五鈍使者，五種妄心，能使眾生造諸惡業，能使眾生趨入生死，故亦名使。此前五利，稍為重滯，故名為鈍。一者貪心：於順情境上起諸貪愛，不能看破。二者瞋心：於違情境上，起諸瞋恨，不能含忍。三者癡心：於中庸境上，非順非違，起諸癡迷，不能覺察。四者慢心：於諸眾生，心起驕慢，不能謙遜。五者疑心：於諸善法，心起疑異，不能抉擇。此五種妄心，煩動惱亂，渾濁自性，故名煩惱濁。極樂國中，諸上善人，離諸煩惱，疾趣菩提。我等自當求生彼國，超煩惱濁。煩惱濁中，非即凡心是佛心之行，必不能度。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    眾生濁者：攬五陰見慢為體，惡名穢稱，即其相也。眾生積聚五陰為身，故曰攬五陰。皮肉筋骨，屬色陰。五識領受五塵境界，為受陰。六識想像前塵落卸影子，即想陰。七識恆審思量，念念遷易，如急流水，望如恬靜，即行陰。八識執持息煖壽三者，一期住世，而不散壞，即識陰。而中間三陰，有處說即遍行中，受、想、思，三心所。而諸識皆有受，惟前五識受力偏強，故以屬之。又諸識皆有想，惟第六識想力偏盛，故以屬之。又諸識皆有思，惟第七識思義偏重，故以屬之。見慢果報者，見是橫計主宰，為見我。慢是俱生主宰，為慢我。前世所作業因，今世所受果報，以為其體。惡名穢稱者，眾生之名，鄙惡下賤；色心劣穢；生死輪迴，備嬰眾苦，故云眾生濁。極樂國中，清淨莊嚴，微妙相好。我等自當求生彼國，超眾生濁。眾生濁中，非忻淨厭穢之行，必不能度。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    命濁者：色心連持為體，催年減壽，即其相也。色，即地水火風之色法。心，即見聞覺知之心法。人生攬地水火風四大以為身，四大本無知之物，因有八識見分，旋令覺知。見分本一精之體，因被地水火風壅令留礙，元依一精明，分作六和合：在眼曰見，在耳曰聞，在鼻曰嗅，在舌曰嘗，在身曰覺，在意曰知。因此色心，互相連屬，息、煖、識、三，相持不散，是為命根。一不連持，命根即斷，故以為體。催年減壽者，人生上壽，不過百年。寒暑遷流，從少至老，變化密移，剎那不住，故云命濁。極樂國中，壽命無量，同於彼佛。我等自當求生彼國，超越命濁。命濁中，非不費時劫之行，必不能度。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    人生五濁惡世，根機淺薄，外境內惑，亦相逼迫。能於此中，立定腳根，不為境緣所惑，而能持戒修福者鮮矣。能於此中，覺悟人生幻化，世相匪堅，修持諦緣諸度，而得三乘道果者，抑又鮮矣。何況於此永斷無明，頓證佛果，而得阿耨多羅三藐三菩提，豈非能人之所不能也。此明得道難，屬自利不可思議功德。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     丁三
     <span lang="EN-US">
      別讚說難信法
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      為諸眾生，說是一切世間難信之法。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    為字當讀去聲。諸眾生，非獨凡夫，二乘之人亦指在內，以淨土圓頓法門，淺根眾生，固所難信；而二乘高士，猶或疑之。是字指此經。一切世間，即凡夫有情世間，二乘正覺世間。五濁惡世，為眾生說漸法，已是不易，何況說頓法。若說諸餘頓法，已是甚難，何況但持名號，不藉劬勞修證，便得徑登不退；勝妙奇特，超出思議之表，豈非難中之難耶。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    蓮池大師，舉十種難信：今居穢土，習久心安，乍聞彼國，清淨莊嚴，疑無此事，難信一也。縱信彼國，又疑十方佛剎，皆可往生，何必定生極樂？難信二也。縱信當生，又疑娑婆之去極樂，十萬億剎，云何極遠，而得往彼？難信三也。縱信不遠，又疑博地凡夫，罪障深重，云何遽得往生彼國？難信四也。縱信得生，又疑生此淨土，必有奇妙法門，多種功行，云何但持名號，遂得往生？難信五也。縱信持名，又疑持此名號，必須多歷年劫，乃克成就，云何一日七日，便生彼國？難信六也。縱信七日得生，又疑諸趣受生，不離卵胎濕化，云何彼國，悉是蓮華化生？難信七也。縱信蓮生，又疑初心入道，多涉退緣，云何一生彼國，便登不退？難信八也。縱信不退，又疑此是接引鈍機眾生，上智利根，不必生彼，難信九也。縱信利根亦生，又疑他經或說有佛或說無佛，或有淨土或無淨土，狐疑不決，難信十也。今於濁世，演說此法，是猶入裸形之國，宣示威像，對生盲之人，指陳黑白。此明說法難，屬利他不可思議功德。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     四
     <span lang="EN-US">
      結示甚難之事
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      舍利弗！當知我於五濁惡世，行此難事，得阿耨多羅三藐三菩提，為一切世間說此難信之法，是為甚難。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此本師重牒諸佛讚詞，告語舍利弗囑其當知：濁世發心修行，已是不易，況得道果？若得諸餘小果，猶未為難；而得無上菩提，誠為難中之難。又濁世發心說法，已是不易，況說頓法？若說諸餘頓法，猶未為難；而說持名頓法，亦為難中之難。故結曰：是為甚難。意中暗含極樂世界，成道說法，一一無難，曷不念佛求生耶？
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     五
     <span lang="EN-US">
      聞法歡喜信受
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛說此經已，舍利弗，及諸比丘，一切世間天人阿修羅等，聞佛所說，歡喜信受，作禮而去。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    佛大智鑒機，大悲益物，無問自說，今說聽終竟，在會法眾，常隨比丘眾外，倘有八部，人非人等。八部者，天龍、夜叉此云輕捷、乾闥婆
    <span style="font-size:10.0pt;">
     此云尋香天帝樂神
    </span>
    、阿修羅
    <span style="font-size:10.0pt;">
     此云非天
    </span>
    、迦樓羅
    <span style="font-size:10.0pt;">
     此云金翅鳥
    </span>
    、緊那羅
    <span style="font-size:10.0pt;">
     此云疑神天帝歌神
    </span>
    、摩呼羅伽
    <span style="font-size:10.0pt;">
     此云蟒神
    </span>
    。文中只有二部，餘略皆含在等字之中。聞佛說此不思議法門，如久處飢寒之國，乍聞飽煖之邦；常沉幽暗之區，忽睹光明之境；莫不身心踴躍，得未曾有。信受奉行，作禮而去。作禮者，以表謝法之誠，頭面接足皈命禮也。而去，即法筵既罷，退去自修。前則進而聞法於師，此則退而修持於己。正所謂對於塵勞煩惱，休去！歇去！冷湫湫地去！對於持名法門，念去！修去！一心求生去！果然如是，如永明壽禪師云：萬修萬人去。庶不負如來救世本懷，苦口婆心，再三勸諭也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <!-- Begin of Hotrank Counter - DO NOT MODIFY -->
  <script language="JavaScript" src="">
  </script>
  <!--
---- End of Hotrank Counter - DO NOT MODIFY -->
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
