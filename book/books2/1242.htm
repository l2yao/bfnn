<html>
 <head>
  <meta content="text/html; charset=utf-8" http-equiv="Content-Type"/>
  <title>
   地藏菩薩本願經講義（見聞利益品第十二）
  </title>
  <style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
  <link href="../books/book.css" rel="stylesheet"/>
 </head>
 <body background="../books/textbackground.jpg" bgcolor="#ffffff" class="Normal" lang="ZH-TW">
  <div class="book" style="layout-grid:18.0pt">
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      地藏菩薩本願經講義
     </span>
    </b>
   </p>
   <p align="center" class="MsoPlainText" style="text-align:center">
    <b>
     <span style="font-size:36.0pt;font-family:標楷體;color:#FF6600">
      （見聞利益品第十二）
     </span>
    </b>
    <b>
     <span lang="EN-US" style="font-size:36.0pt;font-family:標楷體;
color:#FF6600">
     </span>
    </b>
   </p>
   <p align="center" class="MsoPlainText" style="text-align:center">
    <span lang="EN-US">
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     唐于闐國三藏沙門實叉難陀譯
     <span lang="EN-US">
     </span>
    </span>
   </p>
   <p align="center" class="MsoPlainText" style="text-align:center">
    <span style="color:#003300">
     知定法師著述
    </span>
    <span lang="EN-US" style='font-family:"Times New Roman";
color:#003300'>
    </span>
   </p>
   <p align="center" class="MsoPlainText" style="text-align:center">
    <span lang="EN-US" style='font-family:"Times New Roman";"Courier New"'>
    </span>
   </p>
   <p class="MsoPlainText" style="text-indent:24.0pt;">
    <span style="color:#333399">
     見聞利益品第十二
     <span lang="EN-US">
     </span>
    </span>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    見謂眼見地藏菩薩聖像，聞謂耳聞地藏菩薩洪名，若見若聞地藏菩薩，於菩薩所而生一念純淨信心，莫不均獲無量利益，此品就是敘述見聞獲益之事跡，故名見聞利益品。科註云：「前品護法，端為流通。若見若聞均沾利益。目光所照曰見，見屬於眼。自耳通心曰聞，聞屬於耳。以心之致用在耳目，未有耳目狹而心廣者。此教人開廣胸襟，闢其四門，用天下之耳為吾耳，廓然天下一家矣。此雖俗釋，而與吾道懸會。若吾人於見色聞聲之際，了知一一皆心，心尚叵得，見聞何有？即此見聞，非見聞矣。於無見中，見如來種種輪光。於無聞中，聞地藏不思議事。即此見聞，非空非假，而空而假，雙照雙遮，絕思絕議。由此見聞之際，即於聲色之間，或圓五住，而登五品。或落二垢，而得淨六根。或頓破無明，而開佛知見。或無明斷盡，而頓圓佛果。如此似益真益，因益果益，前利後利，淺利深利。并從見聞，而思而證，故云見聞利益品第十二。」本品文共分為兩大段初釋迦文佛現相歎德。二觀音大士說願為流通。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時世尊，從頂門上，放百千萬億大毫相光。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下是初文頂門放光證事。由爾時世尊，至下文告諸大眾，均是經家敘意之文。頂者，梵語烏瑟膩沙（Ｕｓｎｉｓａ），譯為佛頂，肉髻等，佛之頂骨隆起成髻形者，即佛卅二相中之無見頂相。是以佛初生時，八地菩薩為乳母，欲極觀其頂，上歷恆沙世界，終不能見。觀佛三昧海經云：「云何觀如來頂？如來頂骨團圓猶如合蓋，其色正白。若見薄皮則為紅色，或見厚皮則為金剛色。髮際金色，腦頗梨色，有十四脈，眾畫具足，亦十四光，其光如脈，分明了了。於腦際中，旋生諸光，上衝頭骨。從頭骨出，乃至髮際。有十四色圍繞眾髮，髮下金色，亦生眾光，入十四色中。是名如來生王宮中，頂腦肉髻。惟其頂上五大梵相生，時摩耶及佛姨母，皆悉不見。其五梵相，開顯光明至於梵世，復過上方無量世界，化成宮臺。諸佛境界，十地菩薩，之所不見。」科註云：「梵語烏瑟膩沙，此云佛頂。而言門者，禪秘要經云；『人身三分，臍為中原，頭為殿堂，頂為天門，故曰頂門。』蓋頭為一身之主，頂乃一首之尊。故大論阿私仙人云：『頭中頂相，無能見上，若天若人無有勝者。』表一切種智超因極果也。門有能通當體二義。由此地藏妙像嘉名，瞻禮稱念，而進於極果者，能通之功也。此頂人人本具，略不假借；則六道與地藏，總是一身，眾生與如來，原非兩體，當下即是，奚假從門而入；當體之意也。上者，從頂放光，表自極智體上，起此大光明用。其體原一，生佛同具故；而用不一，隨機施設故。此即一念三千至理，互具互遍，故有百千萬億。大毫相光，即表三德。大即法身，以遍滿故。毫相即解脫，外實內空故。光即般若，照了萬法故。身大故，毫光亦大。毫空故，大光亦空。光照故大毫亦照。三一不相離，一三非可混。不並別縱橫，生佛同具證。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      所謂白毫相光、大白毫相光、瑞毫相光、大瑞毫相光、玉毫相光、大玉毫相光、紫毫相光、大紫毫相光、青毫相光、大青毫相光、碧毫相光、大碧毫相光、紅毫相光、大紅毫相光、綠毫相光、大綠毫相光、金毫相光、大金毫相光、慶雲毫相光、大慶雲毫相光、千輪毫光、大千輪毫光、寶輪毫光、大寶輪毫光、日輪毫光、大日輪毫光、月輪毫光、大月輪毫光、宮殿毫光、大宮殿毫光、海雲毫光、大海雲毫光。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    上段文所謂放百千萬億大毫相光是總標，此三十二名算是別列。毫相之體是一，毫相之用則有無量，故言百千萬億，今舉三十二名，亦是略言之耳。所謂毫相，是如來三十二相之一，世尊兩眉之中間，有白色毫毛相，右旋宛轉，如日正中，放之則有光明，初生時長五尺，成道時一丈五尺，名叫白毫相。故經云：「世尊眉間有白毫相，右旋柔軟，如兜羅綿，鮮白光淨踰珂雪。」智論云：「白毫眉間峙，白光踰琉璃。在因行布施時，適可前人意，起自在業因緣，又咨磋歌誦閑居之德，故有眉間白毫。外具八楞，中空右旋。三十二相功德，增為千倍，乃成額上白毫相。一千毫相功德，增為百倍，乃成一頂骨相。是故如來最為尊勝。」根據觀佛三昧海經：如來白毫相，由初生至成道，總共經過六個階段；故此有六種名稱：所謂童子時白毫相，納妃時白毫相，出家時白毫相，苦行時白毫相，降魔時白毫相，成道時白毫相（見觀佛三昧海經）。毫光本一，因所利不同。故有種種之色。所言白毫相光者，白乃眾色之本，居眾之先，白可受彩，起諸光色。可攬可識名之曰相。熾然如燄，名之曰光。較前光色尤為勝妙，故稱為大。觀佛三昧海云：「佛告父王：如來有無量相好，一一相中，八萬四千諸小相好，如是相好，不及白毫少分功德。是故今日，為於來世，諸惡眾生，說白毫相，大慧光明，消惡觀法。若有邪見極重惡人，聞此觀法具足相貌，生瞋恨心，無有是處。縱使生瞋，白毫相光，亦復覆護。暫聞是語，除三劫罪。後身生處，生諸佛前。如是種種百千億種諸觀光明，微妙境界，不可悉說。念白毫時，自然當生。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    科註解釋瑞毫相光等云：「瑞毫相光，以玉為信曰瑞，又祥瑞也。天以人君有德，將錫之歷年，錫之五福，先出此為信。今表六道，乘地藏力，三塗清升，人天成佛，故現此祥瑞之毫光也。玉毫相光，玉乃天地精英，具溫潤之德（所謂：山有玉而增潤）。琢磨可能成器，此表五道，離火宅燥，增性山之潤，出三塗之非器，入四聖之瑚璉也。紫毫相光，梵名羅差，或勒叉，此云紫色。乃黑赤之間色，以表雜類眾生獲益。青毫相光，梵名尼羅，此云青色。東方屬木，由水而生，似黑而淺，色則揚矣。以表地獄黑業，由之生氣滿盈，發菩提樹之枝柯矣。碧毫相光，說文謂石之青美，增韻云：深青色。此表地獄中利根，如調達在獄，樂如三禪。紅毫相光，梵名阿盧那，此云赤色。南方屬火，氣盛而明。但視紅微晦，故特言紅。此表畜生，由聞名見像，即發心加行，所迷正因，由之而顯。綠毫相光，綠，瀏也，泉水上視，瀏然綠色。是青黃之間色，總表獄鬼同入法界流也。金毫相光，梵名伊尼延，此云金色。金有五色，黃金為長，久埋不變，百陶不輕。以表餓鬼，雖久埋惡趣，而佛性不失，中道藏開，頓離枵虛也。慶雲毫相光，西京雜記云：瑞雲曰慶雲曰景雲，雲五色曰慶。此表離五住煩惱，顯五分法身之祥徵也。千輪毫光，此下輪光，較散光尤勝。蓋表說圓法，被圓根，入圓門，獲圓益。故十輪云：輪者，如滿月光，清涼無礙，遍諸虛空，照觸一切，無障境界。言千者，千輻之輪。表六道一念千如，至此顯著，圓轉無礙也。寶輪毫光，與上同，此重寶字。如契經云：若剎帝利種，紹灌頂位。於十五日，齋沐升殿，東方忽金輪寶現。其輪千輻，具足轂輞，舒妙光明，來應王所，定是金輪王。此表五道具圓根者，蒙地藏以法水灌頂，超入圓向金輪，將紹法王之位也。其間或入鐵輪，乃至摩尼輪，不可定判。日輪毫光，現日天子宮殿也。日，實也，光明誠實。表菩薩智光無私照也。大論云：如日天子，憐愍眾生，與七寶宮殿俱，遶四天下。從初至終，常不懈息。日光普照，無憎無愛，隨其高下，深淺悉照。菩薩亦如，從初發心，為度眾生，無有懈息。出於世間，住五神通，處於虛空，放智慧光明，滅邪見戲論，譬如朝露，見日則銷。月輪毫光，現月天子宮殿也。月，缺也，滿則缺也。此表大士具智斷二德，故能除五道熱惱，益四眾清涼。然此二輪，正表大士權實二智照理鑑機也。宮殿毫光，光現宮殿也。釋宮如題。殿，乃堂之高大者。具岧嶢高聳之奇，昭輪奐周明之美。表三塗超出人天，顯五道同歸佛果。故現高顯之相也。海雲毫光，以光雲遍覆，如海無垠。此表生佛一如，依正不二，染淨同源，苦樂無異。如海莫測邊涯，如雲原無分別。故知情生分別，法法條然，智入一無，事事平等。終於海雲，良有以也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      於頂門上，放如是等毫相光已。出微妙音，告諸大眾，天龍八部，人非人等：「聽吾今日，於忉利天宮，稱揚讚歎地藏菩薩，於人天中，利益等事，不思議事，超聖因事，證十地事，畢竟不退阿耨多羅三藐三菩提事。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這是口輪出音讚歎。於頂門上以下兩句，是結前起後之文。初於頂下，至人非人等，均是經家敘意，聽吾今日下，口輪出音正告也。佛於天宮稱揚鑽歎地藏菩薩之事，實則無量，今略舉五事而概括之，蓋是略而說之也。所謂地藏菩陸利益等事，如地藏十輪經云：「爾時地藏菩薩摩訶薩以妙伽陀禮讚佛已，與諸眷屬，復持無量天妙香華，種種寶飾，而散佛上，變成寶蓋住虛空中。為聽法故，即於佛前，儼然而坐。爾時一切諸來大家，既見地藏菩薩摩訶薩已，皆獲希奇得未曾有，各持種種上妙香華，寶飾衣服，幢幡蓋等，奉散地藏菩薩摩訶薩，而為供養。皆作是言：我等今者，快得善利，因佛神力，親得瞻仰禮敬供養如是大士。爾時眾中，有菩薩摩訶薩，名好疑問，從座而起，整理衣服，偏袒一肩，禮佛雙足，右膝著地，合掌向佛，而白佛言：世尊！此善男子，從何而來？所居何國？去此遠近？成就何等功德善根，而蒙世尊種種稱歎？復能讚佛功德法海！我等昔來，未曾聞見。唯願為說。世尊告曰：止！善男子！如是大士功德善根，一切世間天人大眾，皆不能測其量淺深。若聞如來，為汝廣說如是大士功德善根，一切世間天人大眾，皆生迷悶，或不信受。時好疑問，復重請言：唯願如來哀愍為說。佛言：諦聽！善思念之！吾當為汝略說少分。如是大士成就無量不可思議殊勝功德，已能安住首楞伽摩勝三摩地，善能悟入如來境界，已得最勝無生法忍，於諸佛法已得自在。已能堪忍一切智位，已能超度一切智海。已能安住師子奮迅三摩地，善能登上一切智山。已能摧伏外道邪論。為欲成熟一切有情，所在佛國悉皆止住。如是大士，隨所止住諸佛國土。隨所安住諸三摩地，發起無量殊勝功德，成就無量所化有情。如是大士，隨住如是諸佛國土。若入能發智定，由此定力，令彼國土一切有情，皆悉同見諸三摩地所行境界，隨住如是諸佛國土。若入具足無邊智定。由此定力，令彼國土一切有情，隨其所應，能以無量上妙供具，恭敬供養，諸佛世尊，隨住如是諸佛國土。若入具足清淨智定，由此定力，令彼佛土一切有情，皆悉同見諸欲境界，無量過患，心得清淨，隨住如是諸佛國土。若入具足慚愧智定，由此定力，令彼佛土，一切有情，皆得具足增上慚愧，離諸惡法，心無忘失，隨住如是諸佛國土。若入具足諸乘明定，由此定力，令彼佛土，一切有情，皆得善巧天眼智通，宿住智通，死生智通，了達此世他世因果，隨住如是諸佛國土。若入無憂神通明定。由此定力，令彼佛土一切有情，皆離一切愁憂昏昧，隨住如是諸佛國土。若入具足勝通明定，由此定力，令彼佛土一切有情，皆得具足神通善巧，隨住如是諸佛國土。若入普照諸世間定，由此定力，令十方界，離諸昏暗；令彼佛土一切有情，普見十方諸佛國土，隨住如是諸佛國土。若入諸佛燈炬明定，由此定力，令彼佛土一切有情，捨邪歸正，歸依三寶，隨住如是諸佛國土。若入金剛光定，由此定力，令彼佛土所有一切小輪圍山，大輪圍山，蘇迷盧山，及諸餘山，溪澗溝壑，瓦礫毒刺，諸穢草木，皆悉不現；令彼佛土所有一切眾邪蠱毒，諸惡蟲獸，災橫疫癘，昏暗塵垢，不淨臭穢，悉皆銷滅。令彼佛土，地平如掌，種種嘉祥，自然涌現。清淨殊勝眾相莊嚴，隨住如是諸佛國土。若入智力難摧伏定，由此定力，令彼佛土一切魔王，及諸眷屬，皆悉驚怖歸依三寶，隨住如是諸佛國土。若入電光明定，由此定力，令彼佛土一切有情，皆悉遠離後世恐怖，得法安慰，隨住如是諸佛國土。若入具足上妙味定，由此定力，令彼佛土一切有情，隨念皆得飲食充足，隨住如是諸佛國土。若入具足勝精氣定，由此定力，令彼佛土一切有情，無不皆得增上力勢，離諸病苦，隨住如是諸佛國土。若入上妙諸資具定，由此定力，令彼佛土一切有情，隨樂皆得床座敷具，衣服寶飾，諸資生具，無所乏少，殊妙端嚴，甚可愛樂，隨住如是諸佛國土。若入無諍智定，由此定力，令彼佛土一切有情，身心勇健，遠離一切怨憎繫縛，和順歡娛，愛樂具足，施戒安忍，勇猛精進，心無散亂，成就智慧，隨住如是諸佛國土。若入能引勝踴躍定，由此定力，令彼佛土一切有情，皆受無量勝妙歡喜，隨住如是諸佛國土。若入具足世路光定，由此定力，令彼佛土一切有情，得無礙智，能修種種清淨事業，隨住如是諸佛國土。若入善住勝金剛定，由此定力，令彼佛土一切有情，皆得諸根具足無缺，常樂遠離，其心寂靜，隨住如是諸佛國土。若入增上觀勝幢定，由此定力，令彼佛土一切有情，皆深呵厭，自惡業過，咸善護持十善業道，生天要路，隨住如是諸佛國土。若入具足慈悲聲定，由此定力，令彼佛土一切有情，皆悉發起，慈心悲心，無怨害心，普平等心，更相利益安樂之心，隨住如是諸佛國土。若入引集諸福德定，由此定力，令彼佛土一切有情，離諸鬥諍，疾疫，饑饉，非時風雨，苦澀辛酸，諸惡色觸，悉皆銷滅。如是大士，隨住如是諸佛國土。若入海電光定，由此定力，令彼佛土一切大地眾寶合成。一切過患，皆悉遠離。種種寶樹，衣樹器樹，諸瓔珞樹，花樹果樹，諸音樂樹。無量樂具周遍莊嚴。以要言之，此善男子，於一一日，每晨朝時，為欲成熟諸有情故，入兢伽河沙等諸定。從定起已，遍於十方諸佛國土，成熟一切所化有情，隨其所應，利益安樂。此善男子，已於無量無數大劫，五濁惡時，無佛世界，成熟有情。復於當來，過於是數，或有世界，刀兵劫起害諸有情。此善男子，見是事已，於晨朝時，以諸定力，除刀兵劫，令諸有情，互相慈愍。或有世界，疫病劫起，害諸有情。此善男子，見是事已，於晨朝時，以諸定力，除疫病劫，令諸有情，皆得安樂。或有世界，饑饉劫起，害諸有情。此善男子，見是事已，於晨朝時，以諸定力，除饑饉劫，令諸有情，皆得飽滿。此善男子，以諸定力，作如是等，無量無邊不可思議，利益安樂，諸有情事。」科註云：「大眾是總，天龍等是別，皆所告之機。聽我者，不惟事關深遠，化涉始終；且又囑人天於未來，絕不類尋常之小事。必須專心承聽，方曉叵量威神。於人天下，結歎四章：利益等事，結名章，以稱名讀經，人天俱解脫故。不思議事，結體章；然體屬理，今何指事？當知始終所依，迷悟並具，即理之事，故獨當不思議事。超聖二句，結宗章；宗必因果同成故。不退菩提，結用章；地藏巧施方便，為令成就菩提。－－然觀結歎文意，似都指後。何也？蓋由觀音所問之事，與前迥異。特顯四章之妙。通貫前後。以後形前，愈彰深致。不可以前劣後優，隨文失指也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      說是語時，會中有一菩薩摩訶薩，名觀世音，從座而起，胡跪合掌。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下觀音請說流通也，文分為二段：初當機述請，次世尊讚許。在初段中又分為二節：壹、經家題名敘儀，二、大士述歎請說，此是初文。說是語時，即前段「世尊放毫相光已。出妙音聲，告諸大眾：稱揚讚歎地藏菩薩於人天中，利益等乃至不退阿耨多羅三藐三菩提事」之說話時也。科註云：「此見賓主擊揚之妙契，師弟敲唱之相應。世尊所以對眾而結歎，意啟觀音乘讚而躡問。故說是語時，觀音即起白佛。啐啄同時，斯之謂矣。」觀世音，梵語舊稱阿那婆婁吉抵輸（Ａｒｙａｖａｌｏｋｉｔｅｓｖａｒａ），新稱阿縛盧枳底濕伐邏（Ａｖａｌｏｋｉｔｅｓｖａｒａ），譯觀世音，觀自在等。觀者能觀之智，能所圓融，照窮正性故。世音是所觀之境，十界眾生，言語隔別類音殊唱，菩薩弘慈，一時普救，皆令離苦而得解脫；境智雙標，故名觀世音。菩薩俯救穢方，隨機赴感，悲智雙運，事理無礙，於一切法，觀達自在，無罣無礙，無牽無累，故名觀自在。普門品云：「若有無量百千萬億眾生，受諸苦惱，聞是觀世音菩薩，一心稱名，觀世音菩薩，即時觀其音聲，皆得解脫。若有持是觀世音菩薩名者，設入大火，火不能燒。由是菩薩威神力故，若為大水所漂，稱其名號，即得淺處。若有百千萬億眾生，為求金、銀、琉璃、硨磲、瑪瑙、珊瑚、琥珀、真珠等寶，入於大海。假使黑風吹其船舫，飄墮羅剎鬼國。其中若有乃至一人，稱觀世音菩薩名者，是諸人等，皆得解脫羅剎之難。以是因緣，名觀世音。」楞嚴經云：「世尊憶念我昔無數恆河沙劫，於時有佛，出現於世，名觀世音。我於彼佛發菩提心，彼佛教我，從聞思修，入三摩地。初於聞中，入流亡所；所入既寂，動靜二相，了然不生。如是漸增，聞所聞盡。盡聞不住，覺所覺空。空覺極圓，空所空滅；生滅已滅，寂滅現前。忽然超越出世間十方圓明，獲二殊勝：一者上合十方諸佛，本妙覺心；與佛如來同一慈力。二者下合十方六道眾生，與諸眾生同一悲仰。……世尊！彼佛如來，歎我善得圓通法門，於大會中，授記我為觀世音號。由我觀聽十方圓明，故觀音名，遍十方界。」悲華經云：「若有眾生，受諸苦惱，恐怖等事，退失正法，墮大暗處，憂愁孤窮，無有救護，無依無舍。若能念我，稱我名字；若其為我天耳所聞，天眼所見。是等眾生，若不得免斯苦惱者，我終不成阿耨多羅三藐三菩提。復白佛言：世尊！我今復當為眾生故，發上勝願。……爾時寶藏佛尋為授記，善男子！汝觀天人及三惡道，一切眾生，生大悲心，欲斷眾生諸煩惱故，欲令眾生住安樂故。善男子！今當字汝為觀世音。……於第二恆河沙等阿僧祇劫，後分之中，當得作佛，號遍出一切光明功德山如來，世界名曰一切珍寶所成就也。」大悲心陀羅尼經云：「善男子！此觀世音菩薩，不可思議威神之力，已於過去無量劫中，已作佛竟，號正法明如來；大悲願力，為欲發起一切菩薩，安樂成熟一切眾生故，現作菩薩。汝等大眾諸菩薩摩訶薩，梵釋龍神，皆應恭敬，莫生輕慢；一切人天常須供養，專稱名號得無量福，滅無量罪，命終往生阿彌陀佛國。」法華玄贊云：「觀者察義，俯救悲慧；世者可破壞義；體即生死有情世間；音即音聲，有情語業。世間有情起音聲以歸念，菩薩以大悲慧俯觀隨救，名觀世音。正義應云觀自在，諸三業歸依，必六通垂化。無暇危苦，飛輪摧拔，作不請友，為病應醫，攝利難思，名觀自在。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      白佛言：「世尊！是地藏菩薩摩訶薩，具大慈悲，憐愍罪苦眾生。於千萬億世界，化千萬億身。所有功德，及不思議威神之力。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是敘述地藏威神。意謂這個地藏大菩薩，是上合十方諸佛本妙覺心，下合六道一切眾生同一悲仰，故而憐愍罪苦一切眾生，興無緣慈，運同體悲，拔濟六道含靈。地藏菩薩為欲度脫無量含識的緣故，所以於千萬億世界中，現化千萬億的身形。地藏菩薩所以能於千萬億世界，化千萬億身，這就是菩薩所有功德及不思議威神之力。科註云：「世尊欲稱揚眾事，觀音接口便問其由。則知所問所答者，皆不外乎是矣。然必假觀音者，以志同道合，均與閻浮提，有大因緣也。如讚地藏具大慈悲，乃至不思議神力，此亦觀音之實事耳。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      我聞世尊，與十方無量諸佛，異口同音，讚歎地藏菩薩云：正使過去現在未來諸佛，說其功德，猶不能盡。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是諸佛讚德。科註云：「諸佛同讚之言，有意無文。其意有二：遠則指佛在伽羅帝耶山，諸牟尼仙所依處，大集會上，廣為讚歎，一也。近則指佛在忉利天宮，十方諸佛同集，分身地藏偕臨。正當釋迦讚地藏眾事之時，安知諸佛不同讚乎，二也。」所謂三世諸佛說地藏菩薩功德事猶不能盡者，是欲眾生對於地藏菩薩深信不疑之辭耳，非真不能盡也。縱然地藏行山高逾須彌，願海深過溟壑，佛之智慧亦鑑照無遺。此所謂不能盡者，蓋是勸誘眾生於地藏所，生深信心故也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      向者，又蒙世尊，普告大眾，欲稱揚地藏利益等事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此重提世尊前告大眾欲稱揚地藏利益等事。所謂向者，即指以前，此有遠近，遠者指讚歎品初文，近指放光後告眾之事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      唯願世尊！為現在未來一切眾生，稱揚地藏不思議事，令天龍八部，瞻禮獲福。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此正請為眾讚揚地藏之德也。科註云：「此明稱揚地藏之意，正為天龍八部，瞻禮獲福耳。良由一切眾生，妄著我人惰慢成性，封迷累劫，不識三尊；愚蠢淞流，罕逢十聖。寧知命如風燭，難可駐留。形同石火，豈容長久。況復五濁交侵，四蛇常逼。不禮三寶，難越四流，是故行者，常須作意，不得自墮。恐無常忽至，瞻禮無門。譬鼠入角，路窮何趣。故佛偈云：『命如風中燈，不知滅時節。今日復明日，不覺死輪至。冥冥從業緣，不知生何道。』況瞻禮佛菩薩時，則滅無量生死之罪，而集百千善緣之福。如增一阿含云：『禮佛有五功德：一端正，二得妙聲，三多饒財，四生處高貴，五生天上。』故使人天瞻禮地藏，自然獲福矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告觀世音菩薩：「汝於娑婆世界，有大因緣，若天若龍，若男若女，若神若鬼，乃至六道罪苦眾生，聞汝名者，見汝形者，戀慕汝者，讚歎汝者。是諸眾生，於無上道，必不退轉。常生人天，具受妙樂，因果將熟，遇佛授記。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下如來讚許，此是初讚娑婆有緣功德。觀世音菩薩於娑婆世界，有大因緣，故能具大慈大悲之心，為憐愍娑婆世界眾生而請問於世尊。所謂大因緣者，如普門品偈云：「世尊妙相具，我今重問彼，佛子何因緣，名為觀世音？具足妙相尊，偈答無盡意：汝聽觀音行，善應諸方所，弘誓深如深，歷劫不思議。侍多千億佛，發大清淨願。我為汝略說：聞名及見身，心念不空過，能滅諸有苦。假使興害意，推落大火坑，念彼觀音力，火坑變成池。或漂流巨海，龍魚諸鬼難，念彼觀音力，波浪不能沒。或在須彌峰，為人所推墮，念彼觀音力，如日虛空住。或被惡人逐，墮落金剛山，念彼觀音力，不能損一毛。或值怨賊繞，各執刀加害，念彼觀音力，咸即起慈心。或遭王難苦，臨刑欲壽終，念彼觀音力，刀尋段段壞。或囚禁枷鎖，手足被杻械，念彼觀音力，釋然得解脫。咒咀諸毒藥，所欲害身者，念彼觀音力，還著於本人。或遇惡羅剎，毒龍諸鬼等，念彼觀音力，時悉不敢害，若惡獸圍繞，利牙爪可怖，念彼觀音力，疾走無邊方。蚖蛇及蝮蝎，氣毒煙火然，念彼觀音力，尋聲自迴去。雲雷鼓掣電，降電澍大雨，念彼觀音力，應時得消散。眾生被困厄，無量苦逼身，觀音妙智力，能救世間苦。具足神通力，廣修智方便，十方諸國土，無剎不現身。種種諸惡趣，地獄鬼畜生；生老病死苦，以漸悉令滅。真觀清淨觀，廣大智慧觀，悲觀及慈觀，常願常瞻仰。無垢清淨光，慧日破諸暗，能伏災風火，普明照世間。悲體戒雷震，慈意妙大雲。澍甘露法雨，滅除煩惱燄。諍訟經官處，怖畏軍陣中，念彼觀音力，眾怨悉退散。妙音觀世音，梵音海潮音，勝彼世間音，是故須常念。念念勿生疑，觀世音淨聖，於苦惱死厄，能為作依怙。具一切功德，慈眼視眾生，福聚海無量，是故應頂禮。」科註云：「因緣甚多，略言境智。若就眾生，則以善惡兩機為因，聖人靈智慈悲為緣。若就聖人，觀智慈悲為因，眾生機感為緣。此即因聖緣凡，因凡緣聖。別讚中，以三雙六隻之機，及六道罪福之感，以顯大因緣也。天龍，上下一對。男女，內外一對。神鬼，幽顯一對。略其中間剎帝利、婆羅門，及出家在家二眾，聲聞、緣覺，菩薩，故云乃至。然偏舉天龍等，以皆有生、老、病、死也。聞名等，即普門品：聞名及見身，能滅諸有苦是。戀慕者，以大士威神，具大悲施無畏，故令群生眷戀思慕。長阿含云：歡喜欲見，憶念不忘，生戀慕心是也。戀慕不已，即申讚歎。然威神之力，歎莫能窮。是諸下，明效驗。既蒙利益，畢竟成佛。雖現身應物，列四八之殊。其說被機，分十九之異。而大士本意，在阿耨菩提。常生人天等，明其未成佛道之間，畢竟不墮惡趣。人天受樂，修集善因，因圓果滿，遇佛授記，此皆大因緣事也，故大品云：『菩薩摩訶薩，欲知諸法因緣，當學般若波羅蜜。』則雖普度眾生，入涅槃界。譬如幻師，度幻弟子，彼此離情絕見。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      汝今具大慈悲，憐愍眾生，及天龍八部，聽吾宣說，地藏菩薩不思議利益之事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是讚許觀音具大慈悲，願為宣說地藏利益功德之事。觀世音菩薩累生累劫以來，為諸苦惱眾生，拔苦與樂，奮不顧身，普令大地眾生，皆能離苦得樂，證得無上菩提而後已。今於忉利天宮，又能為諸未來眾生請佛宣說地藏菩薩利益事，故說汝今具大慈悲等。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      汝當諦聽，吾今說之。」觀世音言：「唯然世尊！願樂欲聞。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是誡聽願聞。初汝當下，是佛誡觀音誠諦而聽。觀世音下，當機奉旨，願聞法音。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告觀世音菩薩：「未來現在諸世界中，有天人受天福盡，有五衰相現，或有墮於惡道之者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下分別示不思議事。此是天人五衰相現。在三界中之諸天，都是由於各乘宿善之業而得感生。其中若是宿福深厚，生諸天中，再復積修諸德，則越增越進，趣向聖倫。倘若前福薄劣，既生天中，不事進修，則天福享盡，惡業仍牽，五衰相現，生大苦惱。故涅槃經云：「天上雖無大苦惱事，然其身體柔軟細滑，見五相時極受大苦，如地獄苦，等無差別，如蜜和毒藥，初美後苦。」正法念處經偈云：「如蜜和毒藥，是則不可食，天樂亦如是，退沒時大苦。業盡懷憂苦，捨離諸天女，退時大苦惱，不可得譬喻。善業欲盡時，如燈焰欲滅，不知何所趣，心生大苦惱。天上欲退時，心生大苦惱，地獄眾苦毒，十六不及一。」五衰相者，是天人將死時所現之五種衰相也。涅槃經云：「釋提桓因，命將欲終，有五相現：一者衣裳垢膩。二者頭上花萎。三者身體臭穢，四者腋下汗出。五者不樂本座。」佛本行集經亦云：「爾時護明菩薩大士，天壽滿已，自然而有五衰相現：何等為五？一者頭上花萎。二者腋下汗出。三者衣裳垢膩。四者身失威光。五者不樂本座。」根據俱舍與新婆沙論則謂有大小五衰相，小五衰相現，非定當死，大五衰相現，必定當死。然而小五衰相現後不久，定當會大五衰相現。小五衰相現，雖然未必當死，但不久大衰相現後，則不可幸免，小衰相現可以藉佛威光消滅五衰，延長天壽。故新婆沙論云：「諸天中將命終位，先有二種五衰相現，一小，二大，云何名為小五衰相？一者諸天往來轉動，從嚴身具，出五樂聲，善奏樂人，所不能及。將命終位此聲不起；有說復出不如意聲。二者諸天身光赫奕，晝夜恆照，身無有影，將命終時，身光微昧；有說全滅身影便現。三者諸天膚體細滑，入香池浴，纔出水時，水不著身，如蓮花葉。將命終位，水便著身。四者諸天種種境界，悉皆殊妙，漂脫諸根，如旋火輪，不得暫住。將命終位，專著一境，經於多時，不能捨離。五者諸天身力強盛，眼嘗不瞬。將命終時，身力虛劣，眼便數瞬。云何為大五衰相？一者衣服先淨今穢。二者花冠先盛今萎。三者兩腋忽然汗流。四者身體欻生臭氣。五者不樂安住本座。前五衰相現已猶可轉。後五衰相現已不可轉。時天帝釋，己有五種小衰相現，不久當有大衰相現，心生怖畏！作是念言：誰能救我如是衰厄，我當歸誰得免斯難。作是念已，便自了知，除佛世尊，無能救護。尋詣佛所，求哀請救。佛為說法，便得見諦。令彼衰相，一時皆滅。故於佛前，歡喜踴躍！作諸愛語，說此伽他：大仙應當知，我即於此座，還得天壽命，唯願尊憶持。」在天不事修持，只顧享樂，天福享盡，宿生之惡緣牽引，則會墮落三途，故說或有墮於惡道之者。涅槃經云：「雖復得梵天之身，乃至非想非非想天，命終之時，還墮三惡道中。雖為四天王，乃至他化自在天身，命終生於畜生道中。成為獅子虎豹豺狼象馬牛驢等。故知天報盡時，其身大苦。既有斯難，即須披誠疏條此業，懺令伏滅。」折伏羅漢經亦云：「昔忉利天宮有一天，壽命垂盡，有七種瑞現：一頂中光滅。二頭上華萎。三面變色。四衣上有塵。五腋下汗出。六身形瘦。七離本座。即自思惟：壽終之後，下生鳩夷那竭國，疥癩母豬腹中作豚。甚預愁苦，不知何計。餘天語言：今佛住此，為眾說法，唯佛能脫卿罪耳。即到佛所，稽首作禮，未及發問，佛知告曰：一切萬物皆歸無常。汝素所知，何為憂愁？常誦三自歸，如是三日，得離豚身。卻後七日，天即壽盡，下生維耶離國，作長者家子。在母胞胎，三自歸，始生墮地，亦跪自歸。……母傍侍婢，怖而棄走，母亦深怪，謂之熒惑，意欲殺之，父知貴子，令好養之。年向七歲，與其輩類，於道邊戲，遇舍利弗，目連，兒前作禮，眾聖驚怪，具說天上事。此兒請佛到家，佛為說經。兒及父母內外親屬皆得阿惟越致。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是天人，若男若女，當現相時，或見地藏菩薩形像，或聞地藏菩薩名，一瞻一禮，是諸天人，轉增天福，受大快樂，永不墮三惡道報。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是聞名見像而瞻禮者，消滅衰相而轉增天福。當衰相現時，或見地藏菩薩形像，而能三業翹誠，五體投地瞻仰禮拜，或聞地藏菩薩聖號，而念念稱名，則自然消滅衰相，而增益天壽，並且自此以後，永遠不再墮三惡趣也。此皆地藏菩薩功德願力之所感應也。如法句譬喻經云：「昔天帝釋五德離身，自知命盡，當生陶家，受驢胞胎。愁憂自念：三界之中，濟人厄苦，唯有佛耳。馳往佛所，稽首伏地，至心歸命佛法聖眾。未起之間，其命忽終，便入驢母胎中。時驢解走，破壞坏器。其主打之，尋時傷胎。其神即還入故身中，五德還備，復為天帝。佛讚善哉！殞命之際，歸命三尊，罪對已畢，不更懃苦，佛為說偈，帝釋聞之，達罪福之變，解興衰之本，遵寂滅之行，得須陀洹道。」增一阿含亦云：「爾時三十三天有一天子身形有五死瑞應，云何為五？一者華冠自萎，二者衣裳垢坋，三者腋下流汗，四者不樂本位，五者玉女違叛。爾時彼天子愁憂苦惱，搥胸歎息。時釋提桓因，聞此天子愁憂苦惱，搥胸歎息，便敕一天子，此何等聲，乃徹此間？彼天子報言：天帝當知。今有一天子，命將欲終，有五死瑞應……時釋提桓因往至彼欲終天子所，語彼天子言：汝今何故愁憂苦惱，乃至於斯？天子報言：尊者因提！那得不愁憂苦惱，命將欲終，有五死怪，華萎，衣裳垢膩，腋下流汗，不樂本處，玉女違叛，今此七寶宮殿，悉當忘失，及五百玉女，亦當星散，我所食甘露者，今無氣味。是時釋提桓因語彼天子言：汝豈不聞如來說偈乎？一切行無常，生者必有死，不生則不死，此滅為最樂。汝今何故愁憂乃至於斯？一切行無常之物，欲使有常者，此事不然。天子報言：「云何天帝！我那得不愁憂？我今天身清淨無瑕穢，光喻日月靡所不照，捨此身已，當生羅閱城中豬腹中生，生恆食屎，死時為刀所割。時釋提桓因語天子言：汝今自歸命佛法僧，便不墮三惡趣，故佛說偈言：諸有自歸佛，不墮三惡趣，盡漏處天人，便當至涅槃。時天子長跪合掌而作是言：唯願世尊！善觀察之，今在垂窮之地，願矜愍之，我今自歸佛法僧。如是三說已，遂不復處豬胎，乃當更生長者家，容貌端正。至年十歲，釋提桓因數數往告，令憶念往昔本緣。後隨舍利弗出家，終得阿羅漢果。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      何況見聞菩薩，以諸香、華、衣服、飲食、寶貝、瓔珞、布施供養，所獲功德福利，無量無邊。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是見聞後不但瞻禮，更能香華等種種供養布施所獲福利也。見聞地藏菩薩，單是瞻禮稱念，即得增福延壽，受無極之樂，永遠不墮惡道。倘能再進一步的以香華等種種布施供養，則所得福報，更加眾多，故說所獲功德福利，無量無邊。彌勒菩薩所問經論云：「云何布施果？答曰：略說布施：有一種果，所謂受用。復有二種果，所謂現受果，未來受果。復有三種果，即此二種，復加般若。復有四種果，何謂四種？一者有果而無用，二者有用而無果，三者有果亦有用，四者無果亦無用。有果而無用者，謂不至心施，不自手施，輕心布施。彼如是施，雖得無量種種果報，而不能受用。有用而無果者，謂自不施，見他行施，起隨喜心。以是義故，雖得受用，而自無果。有果亦有用者，謂至心施，不輕心施。無果亦無用者，謂布施已，因即滅盡。或為出世聖道障故，猶如遠離煩惱聖人。復有五種勝果，所謂施與父、母、病人、法師、菩薩、得勝果報。父母恩養生長身命，是故施者得勝果報。又病人者孤獨可愍，以是義故，起慈悲心，施病人者，得勝果報。又說法者，能生法身，增長法身，示導善惡，平正非平正，顛倒非顛倒，是故施者得勝果報。又諸菩薩等悉能攝取利益眾生故，以快心故，以無因緣而能發起慈悲心故，以攝取三寶不斷絕因故，以是義故，施菩薩者，得勝果報。……菩薩求於二種法故，而行布施：一者求於大富資生故，二者求得成就波羅蜜故。又復菩薩起如是心：我若無有多資生故，雖有施心而無財物可以布施，是故起心為欲成就資生大富施與眾生。依此施故，怨親平等，攝取利益。是故菩薩見依布施故，得成就無量福德。一者能攝取怨。二者恆常給濟一切眾生衣食等物。三者心不怯弱。四者餘親不欺。五者常為眾人敬信尊重。六者一切眷屬信受其語。七者入大眾時，心無怖畏。八者一切怨敵不能傷害。九者親屬歡喜。十者現果資生常有不空。十一者常為他求。十二者所作已辦。十三者情所愛敬常自圍遶。十四者所不愛敬皆悉遠離。十五者所有成就世間出世間利益勝事，常為一切親屬所愛。十六者若無利益，一切諸親，則懷憂惱。十七者護一切惡。十八者自令安住諸善法中。十九者見他神通，心不欣尚。二十者恆常讚歎一切功德。廿一者覆藏諸過。廿二者棄捨一切非丈夫相。廿三者成就一切大丈夫相。廿四者無有貧窮下賤看施主眼。廿五者一切求心稱事滿足。是故菩薩摩訶薩，深見布施有如是等無量功德，為欲利益一切眾生，自能成辦如是力故，信譆布施。以依信譆行布施故，則能滿足檀波羅蜜。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    布施供養平常眾生。尚且獲益深廣，無量無邊；而況布施供養菩薩，所得果報，更加殊勝。是故若香若華，乃至寶貝瓔珞供養布施，所獲功德福利，無量無邊。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音！若未來現在，諸世界中，六道眾生，臨命終時，得聞地藏菩薩名，一聲歷耳根者，是諸眾生，永不歷三惡道苦。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是臨終聞名，即得離苦。所謂一歷耳根，永為道種，是以六道眾生臨命終時，聞地藏薩薩聖號，即得永遠不墮三惡道苦。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      何況臨命終時，父母眷屬，將是命終人，舍宅、財物、寶貝、衣服，塑畫地藏形像。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是眷屬將命終人之財物塑畫形像，即得轉報。何況，是更進一步之意。即是說是人臨終的時候，得聞地藏菩薩的聖號，一聲歷耳即永遠不墮三惡道苦。倘若命終人的眷屬，能夠將命終人的財物，布施塑畫地藏菩薩的形像。是人本來應墮惡趣的，承此功德，也會轉生善道。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      或使病人，未終之時，眼耳見聞，知道眷屬，將舍宅寶貝等，為其自身，塑畫地藏菩薩形像。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是病人知道為其種因。即是說若是病重人，未終之時，知道眷屬將其財物為其種植勝因，則會消災免難，增延福壽。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人若是業報合受重病者，承斯功德，尋即除愈，壽命增益。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是重病植因，增延福壽。科註引止觀云：「怖畏惡道，人命無常，一息不追，千載長往。幽途綿邈，無有資糧。苦海悠深，船筏安寄。年事稍去，風刀不奢。豈可晏然，坐待酸楚。……故為修福，當下除殃。抑豈愈病，更益遐齡。譬之服五石者，不止病差，兼得身充也。」業報合受重病者，由於出資畫塑地藏菩薩而興供養，即得除愈，而增益壽命。由是可知地藏菩薩威神之力也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人若是業報命盡，應有一切罪障業障，合墮惡趣者。承斯功德，命終之後，即生人天，受勝妙樂。一切罪障，悉皆消滅。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是業報命盡，應墮惡道，承造像勝因，離苦得樂，消滅累劫一切罪障。科註云：「業報命盛者，乃福命俱盡也。然雖福命俱盡，功福修之不爽，故應有五逆之罪障，十忠之業障，合墮惡趣受苦者，因承賣宅塑像功德，即生人天受樂，併前罪業二障，忍皆消滅無餘。如大經耆婆言闍王言：修一善心，能破百萬種惡。如少金剛，能壞須彌。亦如小火，能燒一切。如少毒藥，能害眾生。小善亦爾，能壞大惡。雖名小善，其實是大。為是善故，應須懺悔。人能為此，則善資冥福矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音菩薩：若未來世，有男子女人，或乳哺時，或三歲、五歲、十歲已下，亡失父母，乃及亡失兄弟姊妹，是人年既長大，思憶父母，及諸眷屬，不知落在何趣？生何世界？生何天中？
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是憶念親靈，未卜何之。乳哺，或言哺乳，小兒初生不久，在襁褓中，不能食硬質之食物，必須母體的乳汁養育之，在此之時，稱為乳哺時。科註云：「兒所飲汁，乃母血所化。兒未生，在身為血；既生，血上升為乳。」心地觀經云：「若善男子善女人，為報母恩，經於一劫，每日三時，割自身肉，以養父母，而未能報一日之恩。所以者何？一切男女處於胎中，口吮乳根，飲噉母血，及出胎已，幼稚之前，所飲母乳百八十斛。」中陰經亦云：「佛問彌勒：閻浮提兒生墮地，乃至三歲，母之懷抱，為飲幾乳？彌勒答曰：飲乳一百八十斛，除母腹中所食血分。」十歲以前，乃至乳哺時，因年齡幼稚，故雖失親眷，亦莫知追憶。等到年事稍長，而能思憶親眷者，蓋是純孝子良心之所感也。梵動經云：「我身四大六入，從父母生。乳哺養育，衣食成長，摩捫擁護。」淨除業障經云：「父母生養劬勞辛苦，十月妊娠，三年乳哺，長養教誨，艱憂備盡，冀其成立，才藝過人。又望出家，度脫生死。以是恩念，昊天難報。是故我語阿難：左肩擔父，右肩擔母，繞須彌山，百千萬匝，血流沒踝，尚不能報一日乳哺之恩。」科註云：「今所以思憶者，蓋不知眷屬，落在何趣，升沈莫測也。不知生何世界，中邊難定也。不知生何天中，敢定罔諳也。故寤寐思之，欲知其處耳。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人若能塑畫地藏菩薩形像，乃至聞名，一瞻一禮，一日至七日，莫退初心。聞名見形，瞻禮供養。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下示修敬的功勳，文分三大段：初段示先亡解脫。次段具告生界。後段示現獲妙報。初段文分二節：初節示修勝因。次節示得樂報。這是初節。塑畫聖像而作供養，或但聞聖名，最少乃至一瞻一禮，或由一日乃至七日而瞻禮供養者，均獲勝福，但切忌中途退卻，所謂有始無終，則成就有限，故說莫退初心。初心者，始初立志所發之心也。科註云：「莫退初心一語，是最要之誡。今世之人，擇善固執者，吾旦旦慕之而未遇。如營福者，始欲為多、末遂減少。其學道者，初期剋進，後乃怠疲。所謂靡不有始，解剋有終。有始有卒者，其惟聖人乎。故經云：『魚子菴羅華，菩薩初發心，三事因中多，及其結果少。』誡厥初心莫退，深有以也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人眷屬，假因業故，墮惡趣者，計當劫數。承斯男女兄弟姊妹，塑畫地藏形像，瞻禮功德，尋即解脫。生人天中，受勝妙樂。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下次節示得樂報，得報中復分為二：初墮惡趣者解脫，次生人天者增因。此是初文。科註云：「假因業者，假即因成、相續、相待之三假也。以虛妄不實，故名為假。止觀云：『因成，約外塵內根；相續，但約內根；相待，豎待滅無之無，橫待三無為之無心。』一切凡夫，未階聖道介爾起計，悉皆是見，以有見故，三假苦集。煩惱隨從，結業蕪蔓，生死浩然，故云墮惡趣中，計當劫數。此言眷屬，因業受生也。承斯下，藉福超昇。尋即解脫者，由機速，應速，利益速也。譬如父母，念子心重，多智多財，具大勢力，眾子在難，即能拔之。今地藏菩薩，慈悲心重，權實深智，聖財充足，神力自在。隨其眷屬墮惡趣者，當下即解脫矣。」故占察經云：「若有人聞是地藏菩薩摩訶薩名號及信其所說者，當知是人速能得離一切所有諸障礙事，疾至無上道。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人眷屬，如有福力，已生人天，受勝妙樂者。即承斯功德，轉增聖因，受無量樂。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此即得報次文生人天者增因。科註云：「轉增聖因，則入三乘之位，受出世之樂矣。如增一阿含：佛告比丘：凡夫之人，不作功德，不得四事供養，復不免三惡道苦，是謂身心俱不樂。作功德阿羅漢，四事供養，無所乏短，復免三惡道苦，是謂身心俱樂。今既增聖因，則身心俱樂矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人更能三七日中，一心瞻禮地藏形像。念其名字，滿於萬遍。當得菩薩現無邊身，具告是人，眷屬生界。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下具告生界，文分二段，此是初文瞻禮念名，苦薩現身。三七日中瞻禮尊像，外竭慇懃也；萬遍一心稱念聖號，內發恭敬也；是以能感應道交如影如響也。科註云：「機感傾誠，現身速應。所謂菩薩清涼月，常遊畢竟空，眾生心水淨，菩提影現中，感應之無差也。問：今有其人矣，累年不蒙寸效，何也？答：須知一心，有事，有理。二途無取，胡能感聖。譬如臨鏡背視，對谷吞聲，奚能致影響乎？無邊身者，約事：則無邊即邊。約理：則邊即無邊。今禮像稱名事一之心，契入如虛空無邊理一心內，如空谷答響，明鏡現形，故現無邊之身，具告所生之界也。」所謂現無邊身，即隨類現形也，蓋十方世界之眾生，有無邊之類形，而根亦復有種種之差別，菩薩為欲度脫無邊眾生，故現無邊之身。地藏十輪經云：「此善男子，成就如是如我所說不可思議，諸功德法。堅固誓願勇猛精進，為欲成熟諸有情故，於十方界，或時現作大梵王身，為諸有情，如應說法。或復現作大自在天身，如是乃或作地獄諸有情身。現作如是等無量無數異類之身，為諸有情如應說法。隨其所應，安置三乘不退轉位。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      或於夢中，菩薩現大神力，親領是人，於諸世界，見諸眷屬。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是夢神領見卷屬。占察經云：「如是未來諸眾生等，能修行懺悔者，從先過去久遠以來，於佛法中，各曾習善。隨其所修何等功德。業有厚薄，種種別異，是故彼等得清淨時，相亦不同。或有眾生得三業純善時，不即更得諸餘好相。或有眾生得三業善相時，於一日一夜中，復見光明遍滿其室，或聞殊特異好香氣，身意快然。或作善夢，夢中見佛色身來為作證，手摩其頭，歎言善哉，汝今清淨，我來證汝。或夢見菩薩身來為作證。或夢見佛形像放光而為作證。」科註云：「上是顯機顯應，故於稱禮之際，現身告知其界。眷屬冥機冥應，故於夢中相告。即同善見律天人現夢，乃實夢也。然須了知，善惡凡聖之事，無非是夢。初由夢人，不知夢眷屬生界，故塑地藏夢像，夢中瞻禮稱名，夢裡現身告界。故曰如夢勤加，空名惑絕，回觀世間皆夢中事。唯大覺朗然，稱大夢覺耳。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      更能每日，念菩薩名千遍，至於千日。是人當得菩薩遣所在土地鬼神，終身衛護。現世衣食豐溢，無諸疾苦。乃至橫事，不入其門，何況及身。是人畢竟得菩薩摩頂授記。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是現獲妙報也。占察經云：「若未來世諸眾生等，雖不為求神定智慧，出要之道，但遭種種眾厄貧窮困苦憂惱逼迫者，亦應恭敬禮拜供養，悔所作惡，恆常發願。於一切時一切處，勤心稱誦我之名號。令其至誠，亦應速脫種種衰惱。捨此命已，生於善處。」科註云：「此中修因既勝，感果亦勝，較前迥不同矣。土地鬼神，即主土穀，護人民者。亦有護宅護身者。今皆令永護其身。現得三樂，後得妙記。一衣食豐益，則長幼安享矣。二無諸疾苦，則身心調適矣。三絕諸橫事，服居諸事靜矣。此現世人中之報，事猶小耳。至其人畢竟得菩薩摩頂安慰，親授記□。則真因剋就，妙果斯臻。世出世間，無不成就，威神利益，為若此也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音菩薩：若未來世，有善男子善女人，欲發廣大慈心，救度一切眾生者，欲修無上菩提者，欲出離三界者。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下明度生證果，此是發心度人。科註云：「此是大菩薩心，習行般若波羅蜜，故能發起度人之心。然慈悲本具，昔著我人，故分彼此，今知同體，故發等心。以大慈故，念眾生得樂，亦與樂事，以大悲故，愍眾生受苦，亦脫苦境，故言救度一切眾生。遍緣法界，名廣，普度群迷，曰大。欲修無上菩提者，此明自求佛果。了己法性，與一切法，無二無別，上求下化，發菩提心也。出離三界者，即圓教初信至七信，見思先去，長別三界苦輪也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是諸人等，見地藏形像，及聞名者，至心歸依。或以香華衣服、寶貝飲食，供養瞻禮。是善男女等，所願速成，永無障礙。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此明修因速得成就。此中支分三節：初是諸人等，是見聞歸依。次從或以香華下，是竭誠供養。三是善男女下，是願事成就。占察經云：「若人雖學如是信解，而善根業薄，未能進趣。諸惡煩惱，不得漸伏。其心疑怯，畏墮三惡道，生八難處。畏不常值佛菩薩等，不得供養，聽受正法。畏菩提行，難可成就。有如此疑怖，及種種障礙等者。應於一切時，一切處，常勤誦念我（地藏）之名字。若得一心善根增長，其意猛利，當觀我法身，及一切諸佛法身，與己自身，體性平等，無二無別，不生不滅，常樂我淨，功德圓滿。……復次若人欲生他方現在淨國者，應當隨彼世界佛之名字，專意誦念，一心不亂……決定得生彼佛淨國。善根增長，速獲不退。當知如上一心繫念，專思惟佛，平等法身。一切善根中其業最勝。所謂勤修習者，漸漸能向一行三昧。若到一行三昧者，則成廣大微妙行心，名得相似無生法忍。以能得聞我（地藏）名字故，亦能得聞十方諸佛名字故。以能至心禮拜供養我（地藏）故，亦能至心禮拜供養十方諸佛故。以能得聞大乘深經故，能執持書寫供養恭敬大乘深經故，能受持讀誦大乘深經故。能於究竟甚深第一實義中，不生怖畏，遠離誹謗，得正見心，能信解故。決定除滅諸罪障故，現證無量功德聚故。」大方廣十輪經亦云：「諸來大眾最勇猛，地藏至此真佛子。伏藏七寶滿中施，佛藏珍寶是無畏。種子即是大菩薩，一切眾生之商主。此主能生佛法寶，大功德海而精進。大悲體性甚聰哲，能救一切眾生苦。亦能救度諸怖畏。譬如明月示正道。能生善根如大地，亦如金剛摧諸結。為大施主解脫寶。漂諸煩惱如大水。如蓋普覆煩惱熱，亦如良藥除眾病。於一食頃讚地藏，過諸菩薩百億劫。如諸智者無量德，是故地藏大名稱。煩惱繫縛諸眾生，皆令遠離得解脫。得首楞嚴大三昧，能度諸禪至彼岸。十二因緣悉清淨，其智廣大如虛空。無量佛國諸眾生，皆悉能滅黑闇聚，而於一切四禪中，遍觀佛國修諸行。能令眾生入三昧，皆悉得離煩惱熱。眾生過去惡業故，常處刀兵疾疫劫。於此世間受苦惱，彼善男子能救脫。一切六道諸眾生，常為苦惱之所逼，當悉歸命於地藏，當令苦惱悉消滅。眾生輪轉沒諸苦，互相殘賊起鬥諍，若能歸命地藏者，令彼鬥諍皆悉忍。趣於三惡甚可畏，所求不得常苦惱，亦當歸命於地藏，一切皆得除怖畏。若修持戒及念定，欲得多聞智慧者，皆當歸命於地藏，隨心所願悉滿足。欲得如是諸功德，及以工巧善種子，皆當歸命於地藏，令彼所願悉滿足。一切藥穀諸福田，乃至欲求男女等，皆當歸命於地藏，令彼所願悉滿足。若欲修行諸功德，一切所有依大地，藥穀滋茂而潤澤，亦因地藏得增長。結業煩惱所覆障，造作十惡諸不善，皆當歸命於地藏，悉除結使重惡罪。能以正法示眾生，作種種形隨應說，具修布施諸功德，欲救眾生起大悲。假使滿足於百劫，不可分別其功德。具名功德之大藏，一切皆當供養之。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音：若未來世，有善男子善女人，欲求現在未來，百千萬億等願，百千萬億等事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下是所求願事，皆得成就，此是敘述所求願事。眾生心行種種差別，各各不同，故所求願事亦互異，所以說百千萬億等願事。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      但當歸依瞻禮，供養讚歎地藏菩薩形像，如是所願所求，悉皆成就。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是所求皆遂也。大方廣十輪經云：「善男子！彌勒、文殊、觀世音、普賢等而為上首，如是等恆河沙諸大菩薩，若人於百劫中，禮敬供養，欲求所願。不如於一食頃禮拜供養地藏菩薩，功德甚多，所願速得，皆悉滿足。何以故？此地藏菩薩，於一切眾生，大能饒益，為如意寶故。此族姓子，若欲成熟眾生故，能發堅固大悲伏藏，令滿一切眾生心願。是故善男子善女人，應當供養地藏菩薩。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復願地藏菩薩，具大慈悲，永擁護我。是人於睡夢中，即得菩薩摩頂授記。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是至誠所感，夢中菩薩摩頂授記也。夢中得菩薩摩頂為授當來成佛尊記，當然是菩薩威神自在，願力無邊，亦是行者信心堅固至誠所感。故說感應道交不思議也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音菩薩：若未來世，善男子善女人，於大乘經典，深生珍重，發不思議心，欲讀欲誦，縱遇明師，教視令熟，旋得旋忘，動經年月，不能讀誦。是善男子等，有宿業障，未得消除，故於大乘經典，無讀誦性。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是敘述宿障根鈍，無讀誦性也。科註云：「男女二眾，舉受法之機。大乘經典乃方等之法。深生珍重者，以佛法如如意珠，能出生眾寶，故珍敬愛重也。言發不思議心者何？羅雲忍辱經云：「佛之明法，與俗相背。俗之所珍，道人所賤。故著欲之人，不好我無欲之行。』今既珍重發心讀誦，則心法一體，其誰能思議其心之深淺哉。此明發心勝。次正明根鈍。明師者，能備了性相行位因果，堪為人中模範者。此千生萬劫，殊難遭遇。今幸遇之，而教其閱視經典，令熟讀而熟誦之。其奈根性魯鈍，旋得熟之，旋又忘之。經年累月，不能對本而成讀，背本而成誦也。是善男子下，示根鈍意，宿業障未消，故於經典無讀誦性。宿業障，有多因緣，蓋讀誦經典，是了因種。由宿不誦習，而了因無種。為山云：『今生空過，來世窒塞。』或往昔不能親近佛法，不敬沙門，婆羅門，障人說法，障人學經，障人讀經，障人書寫，乃至沉湎□蘗，失智慧種，故今世縱遇明師教習，不能讀誦也。」妙法決定業障經云：「敷演大乘經典之處，若有眾生，聞說大乘，心不樂聞，調弄誹謗。當知則是邪魔眷屬。誹謗大乘經典心，故死墮阿鼻，受苦無量，復生餓鬼食火屎尿。無量劫中，受苦畢已，後生人中，盲聾瘖啞，病癲不具。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是之人聞地藏菩薩名，見地藏菩薩像，具以本心，恭敬陳白。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是以虔敬心，對像陳白也。此人對於大乘經典，深生愛重，發不可思議之心，樂欲讀誦，由於宿生業障，未得消除，故縱遇明師竭心教習，旋得旋失，經年累月不能讀誦。此人若聞地藏菩薩名，或見地藏菩薩形像，能夠剖心向菩薩像前陳白斯事，則蒙菩薩慈光加庇，令此人累生宿障消除，智慧現前，堪能讀誦一切大乘經典，經琩F劫，不會遺忘。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      更以香華，衣服飲食，一切玩具，供養菩薩。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是修供養。占察經云：「至心禮我地藏菩藏摩訶薩，因即立願：願令十方一切眾生，速得除滅惡業重罪，離諸障礙。資生眾具，悉皆充足。如是禮已，隨所有香華等，當修供養。修供養者，仰念一切佛法僧寶，體常遍滿，無所不在，願令此香華等同法性，普熏一切諸佛剎土，施作佛事。又念十方一切供具，無時不有。我今當以十方所有一切種種香華瓔珞，幢幡寶蓋，諸珍妙飾，種種音樂，燈明燭火，飲食衣服，臥具湯藥，乃至十方所有一切種種莊嚴供養之具，憶想遙擬普共眾生奉獻供養。當念一切世界中有修供養者，我今隨喜。若未修供養者，願得開導令修供養。又願我身速能遍至一切剎土，於一切佛法僧所，各以一切種莊嚴供養之具，共一切眾生，等持奉獻，供養一切諸佛，法身、色身、舍利形像，浮圖塔廟，一切佛事。供養一切所有法藏及說法處。供養一切賢聖僧眾。願共一切眾生修行如是供養已，漸得成就六波羅蜜，四無量心，深知一切法本來寂靜，無生無滅，一味平等。離念清淨，畢竟圓滿。又應別復係心供養我地藏菩薩摩訶薩。次當稱名，若默誦念，一心告言：南無地藏菩薩摩訶薩，如是稱名，滿足至千，經千念已，而作是言：地藏菩薩摩訶薩，大慈大悲，唯願護念，我及一切眾生，速除諸障，增長淨信。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      以淨水一盞，經一日一夜，安菩薩前，然後合掌請服，迴首向南，臨入口時，至心鄭重。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是請服法水也。科註云：「用淨水者，藉緣發慧也。以智者樂水，水有流通滌穢之用，潤物滋生之功。今藉以滌宿障，潤愚燥，滋讀性，通慧門也。故神水經云：『水在河中為河水，水在井中為井水，水入佛缽為佛水，入腹中為真水。以清治濁，以正治邪，眾邪斷絕，知水為真。』今故用之。一盞，表一道清淨。一日夜，表制心一處，日表智明，夜表愚暗也。安菩薩前，求加被進取。合掌請服，表一心佩戴。迴首向南，表背坎向離，表冥契平等大慧者矣。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      服水既畢，慎五辛酒肉、邪婬妄語，及諸殺害，一七日，或三七日。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是謹守戒法。五辛，又名五葷，即五種有辛味之蔬菜。楞嚴經云：「是諸眾生求三摩地，當斷世間五種辛菜。是五種辛，熟食發婬，生啖增恚。如是世間食辛之人，縱能宣說十二部經，十方天仙嫌其臭穢，咸皆遠離。諸餓鬼等，因彼食次，舔其唇吻。常與鬼住。福德日銷，長無利益。是食辛人，修三摩地。菩薩天仙，十方善神不來守護。大力魔王，得其方便，現作佛身，來為說法。非毀禁戒，讚婬怒癡。命終自為魔王眷屬，受魔福盡，墮無間獄。」梵網經云：「若佛子不得食五辛，大蒜（胡菱）、茖蔥（即薤頭亦慈名山蔥）、慈蔥（蔥也）蘭蔥（小蒜）、興渠（阿魏），是五辛一切食中不得食，若故食，犯輕垢罪。」梵語蘇羅（Ｓｕｒａ），翻譯為酒。酒有三類，一穀酒，以穀米、麥、高梁等製造而成者。二藥酒，以種種藥草合米等而釀或者。三果酒，以葡萄提子等種種果子而釀造者。總之能使人醉之飲料，通名為酒。酒之一戒，僧俗嚴禁，如五戒之第五，十戒之第五，具足戒中九十單墮之第五十一，菩薩四十八輕戒之第二。俱舍論云：「契經說：諸有苾芻，稱我為師，不應飲酒，乃至極少如一茅端所沾酒量，亦不應飲。」四分律云：「佛告阿難：自今以後，以我為師者，乃至不得以草木頭內著酒中而入口。」梵網經云：「若佛子，故飲酒，而酒生過失無量，若自身手過酒器與人飲酒者，五百世無手，何況自飲。」大愛道經亦云：「夫酒為毒藥，酒為毒水，酒為毒氣，眾失之源，眾失之本。」由於酒生過失無量，故四分律列十種過與三十六種失，智論舉三十五種過。肉者，眾生肉也，眾生肉與我肉，同一是肉，我肉既不肯自食，則眾生肉亦不應當食。況且食肉斷慈悲種，一切佛性種子遮斷不生，是故不應食肉。故梵網經云：「若佛子！一切眾生肉不得食。夫食肉者，斷大慈悲佛性種子。一切眾生見而捨去。是故一切菩薩，不得食一切眾生肉。食肉得無量罪，若故食者，犯輕垢罪。」涅槃經云：「云何如來不聽食肉？善男子！夫食肉者斷大悲種。」「行住坐臥，一切眾生，聞其肉氣，悉生恐怖。譬如有人，近師子已，眾人見之，聞師子臭，亦生恐怖。如人噉蒜，臭穢可惡，餘人見之聞臭捨去。設遠見之，猶不欲視，況當近之。諸食肉者，亦復如是，一切眾生聞其肉氣悉皆恐怖，生畏死想。水陸空行，有命之類，悉捨之走，咸言此人是我等怨，是故菩薩不習食肉。」入楞伽經云：「我觀眾生輪迴五道，同在生死，共相生育，遞為父母，兄弟姊妹，若男若女，中表內外，六親眷屬，或生餘道。善道惡道，常為眷屬。以是因緣，我觀眾生，更相噉肉，無非親者。由食肉味，遞互相噉，常生害心，增長苦業，流轉生死，不得出離。佛說是時，諸惡羅剎聞佛所說，悉捨惡心，止不食肉。遞相勸發菩提之心，護眾生命，過自護身，離一切惡，諸肉不食。悲泣流淚白言：世尊，我聞佛說，諦觀六道：我所噉肉，皆是我親，乃知食肉眾生，是我大怨。斷大慈種，長不善業，是大苦本。我從今日，斷不食肉，及我眷屬，亦不聽食。如來弟子，有不食肉者，我當晝夜親近擁護。若食肉者，我當作大不饒益。大慧！羅剎惡鬼，常食肉者，聞我所說，尚發慈心。況我弟子行善法者，當聽食肉。若食肉者，當知即是眾生大怨。斷我聖種。大慧！若我弟子，聞我所說，不諦觀察而食肉者，當知即是旃陀羅種，非我弟子，我非其師。」鴦掘魔經亦云：「文殊白佛言：世尊！諸佛不食肉耶？佛言：如是一切眾生，無始生死，死生輪轉，無非父母，兄弟姊妺。猶如伎兒，變易無常。自肉他肉，則是一肉，是故諸佛悉不食肉。」非己夫婦，則不應婬，不應而作，就叫做邪婬。邪婬為五戒之一，經論所禁。故薩遮尼乾子經云：「自妻不生足，好婬他婦女，是人無慚愧，受苦常無樂。現在未來世，受苦及打縛，捨身生地獄，受苦常無樂。」般泥洹經云：「佛告奈女：好邪婬者，有五自妨：一名聲不好，二王法所疾，三懷畏多疑，四死入地獄，五地獄罪竟，受畜生形，皆罪所致。能自滅心，不邪婬者，有五增福：一、多人稱譽。二不畏縣官，三身得安隱，四死生天上，五從立清淨，得泥洹道。」法苑珠林云：「邪婬入地獄，登彼刀葉林，熱鐵釘其口，洋銅灌入心。毒龍碎骨髓，金剛鼠食陰。銅柱緣上下，鐵床臥隱深。」往生要集亦云：「獄卒取地獄人，置刀葉林。見彼樹頭，有好端正嚴婦女。如是見已，即上彼樹。樹葉如刀，割其身肉，次割其筋。如是劈割一切處已。得上樹已，見彼婦女，復在於地，以欲媚眼，上看罪人。作如是言：念汝因緣，我到此處。見已，欲心熾盛，次第復下，刀葉向上。」妄語，十惡之一，以欺他之意，作不實在之言語，名為妄語。大小乘僧俗之戒，均嚴禁之。正法念處經云：「妄語言說者，惱一切眾生。彼常如黑暗，有命亦同死。語刀自割舌，云何舌不墮。若妄語言說，則失實功德。若人妄說語，口中有毒蛇。刀在口中住，炎火口中然。口中毒是毒，地上毒非毒。口毒割眾生，命終墮地獄。若人妄說語，自口中出膿，舌則是泥犁，舌亦如熾火。若人妄讒語，彼人速輕賤，為善人捨離，天則不攝護。常憎疾他人，與諸眾生惡，方便惱他人，因是入地獄。」「甘露及毒藥，皆在人口中，甘露謂實語，妄語則為毒。若人須甘露，彼人住實語。若人須毒藥，彼人妄語說。毒不決定死，妄語則決定。若人妄語說，彼得言死人？妄語不自利，亦不益他人。若自他不樂，云何妄語說。若人惡分別，喜樂妄語說，死墮火刀上，得如是苦惱。毒害雖甚惡，唯能殺一身；妄語惡業者，百千身被壞。」「實語得安樂，實語得涅槃，妄語生苦果，今來在此受。若不捨妄語，則得一切苦。實語不須買，易得而不難。實非異國來，非從異人求。何故捨實語，喜樂妄語說。妄語言說者，是地獄因緣。因緣前已作，唱喚何所益。妄語第一火，尚能燒大海。況燒妄語人，猶如燒草木。若人捨實語，而作妄言說，如是癡惡人，棄寶而取石。若人不自愛，而愛於地獄，自身妄語火，此處自燒身。實語甚易得，莊嚴一切人，捨實語妄說，癡故到此處。」優婆塞戒經云：「若復有人，樂於妄語，是人現得，惡口惡色。所言雖實，人不信受。眾皆憎惡，不喜見之；是名現世，惡業之報。捨此身已，入於地獄。受大苦楚，饑渴熱惱：是名後世，惡業之報。若得人身，口不具足，所說雖實，人不信受，見者不樂。雖說正法，人不樂聞。是一惡人，因緣力故，一切外物，資生減少。」智度論云：「如佛說妄語有十罪：何等為十？一口臭氣。二善神遠之，非人得便。三雖有實語，人不信受。四智人謀議，常不參預。五常便誹謗，醜惡之聲，周聞天下。六人所不敬，雖有教敕，人不承用。七常多憂愁。八誹謗業因緣。九身壞命終，當墮地獄。十若出為人，常被誹謗。」禪秘要經云：「此妄語人，命終之後，疾於電雨，必定當墮阿鼻地獄，壽命一劫。從地獄出，墮餓鬼中，八千歲時噉熱鐵丸。從餓鬼出，墮畜生中，生常負重，死復剝皮。經五百生，還生人中，聾盲瘖啞，癃殘百病，以為衣服。如是經苦，不可具說。」法苑珠林亦云：「妄語誑人巧，地獄受罪拙。燄鋸解其形。熱鐵耕其舌。灌之以洋銅，磨之以剛鐵，悲痛碎骨髓，呻吟常嗚咽。」殺害者，亦十惡業之一，斷絕人畜等一切有情之生命相續，就叫做殺害。智論云：「若實是眾生，知是眾生，發心欲殺而奪其命，生身業，有作色，是名殺生罪。」殺生之罪，自下手殺與教人使殺，其罪同等。五戒、八戒、十戒、菩薩戒等，各有殺生戒，但不分人畜；比丘之具足戒，則分殺人戒與殺畜生戒二種：殺人為性戒，為四波羅夷重罪之一；殺畜生為遮戒，為九十單墮罪之一。而菩薩戒則殺與自殺之罪同等，均屬於菩薩十波羅夷重罪之一。法苑珠林云：「戲笑殺他命，悲號入地獄。臭穢與洋銅，灌注連相續。奔刀赴火燄，擘裂碎楚毒。億載苦萬端，傷心不可錄。殺生入四趣，受苦三途畢，得生人道中，短命多憂疾。疫病癭艱苦，壽短常沉沒。若有智黠人，殺心寧放逸。」對於五辛等，固然是求願的人，欲所求的願事有得感應，應當謹慎戒絕的。況且五辛熟食發婬，生噉增恚，食肉斷慈悲種，酒，邪婬等，在佛謂之五戒，在儒稱之五常（仁－不殺，義－不盜，禮－不邪婬，智－不飲酒，信－不妄語）。五戒正範云：「全五戒則人相具足，滿十善則天報睎H。反斯二種，則三途出沒，萬苦交加。」又云：「若百家之鄉，十人持五戒，則十人淳謹，百人修十善，則百人和睦。傳此風教，遍於宇內，則仁人百萬。夫行一善，則去一惡。能去一惡，則息一刑。一刑息於家，百刑息於國。其為元首者，則不治而坐致太平矣。所以受持五戒，不但欽遵佛制，報感樂果。抑且冥助王化，益補邦家。」由是之故，是以應當遵行，一七乃至三七日，或能終生奉持，自然感應道交，畢獲樂果也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是善男子善女人，於睡夢中，具見地藏菩薩，現無邊身，於是人處，授灌頂水。其人夢覺，即獲聰利。應是經典，一歷耳根，即當永記，更不忘失，一句一偈。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是獲得智慧也。言睡夢者，如善見律云：「夢有四種：一四大不和夢，二先見夢，三天人夢，四想夢。云何四大不和夢？答：睡眠時，夢見山崩，或飛騰虛空，或見虎狼師子追逐，此是四大不和夢。虛而不實。云何先見夢？答：晝日見，或白或黑，或男或女，夜剋夢見，是名先見夢。此亦不實。云何天人夢？答：若善知識，天人為現善夢，令人得善。若惡知識者，為現惡夢。此即真實。云何想夢？答：此人前身，或有福德，或有罪障。若福德者現善夢，罪者現惡夢。如菩薩初欲入母胎時，夢見白象，從忉利天下入其右脅，此是夢想也。若夢禮佛誦經持戒布施種種功德，此亦想夢。問：夢為善？不善？無記耶？答：亦善，不善無記。若夢見禮佛聽法說法，此是善功德。若夢見殺盜婬，此是不善夢。若夢見青黃赤白色等，此是無記夢也。」出生菩提心經亦云：「爾時世尊告迦葉婆羅門言：汝善男子！有四種善夢，得於勝法。何等為四？所謂睡眠中夢見蓮華，或見繖蓋，或見月輪及見佛形。如是見己，應自慶幸，我遇勝法。爾時世尊，而說偈言：若有睡夢見蓮華，及以夢見於繖蓋，或復夢裡見月輪，應當獲得大利益。若有夢見佛形像，諸相具足莊嚴身，眾生見者應歡喜，念當必作調御人。」精誠所感，金石為開，故是善男女等，於地藏菩薩像前，翹勤五體，清淨三業，以香華等種種供養，更能嚴持五戒，三七求願，所以能於睡夢之中，具見地藏菩薩現無邊身，為其授灌頂水。灌頂（Ａｂｈｉｓｅｃａｎｉ），古印度國王即位時，以四大海之水灌於頂而表祝意。密教，傚此世法，於其人加行成就，嗣阿闍黎位時，設壇而行灌頂儀式。顯教雖說等覺菩薩於色究竟天由十方諸佛受灌頂而成佛之事，而無說於學人實行之法則者。如大日經疏云：「譬如世間剎利之種，謂欲紹其繼嗣令王種不斷故，為其嫡子，而作灌頂，取四大海水，以四寶瓶盛之，種種嚴飾。又嚴飾子身，眾物咸備。又飾大象，於象背上持瓶，令太子坐於壇中，所統畢集，於象牙上，水令流注太子之頂。灌此水已，本聲三唱汝今當知，太子已受位竟，自今已後，所有教敕，皆當奉行。今如來法王，亦復如是，為令佛種不斷故，以甘露法水，而灌佛子之頂，令佛種永不斷故。為順世法故，有此方便印持之法。從此以後，一切聖眾，咸所敬仰，亦知此人畢竟不退無上菩提，定紹法王之位。」是善男女既是宿障未消，致生愚昧，對於大乘經典，無讀誦性。今則發心供養地藏菩薩，及嚴持齋戒，至誠求發智慧。蒙菩薩慈光加庇，於睡夢中，現身授以甘露法水，以灌其頂。則一切宿障，自然消除，故其人夢覺，即獲聰明。既獲聰明，則智慧門開，故應是經典，一歷耳根，永遠不會忘失一句一偈。應是經典，即佛說的一代時教，即是一切經典，明其所聞者多也。雖然所聞者多，但都通通不會忘失，乃至最少一偈或一句，亦都永記。是則地藏菩薩威力所加被也。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音菩薩：若未來世，有諸人等，衣食不足，求者乖願。或多病疾，或多凶衰，家宅不安，眷屬分散。或諸橫事，多來忤身。睡夢之間，多有驚怖。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下轉惡相而遂善願也。此是晝見諸事，夜現諸惡夢也。衣食不足，就是由於貧窮所致。因為貧窮，故此感到諸事都不如意，故說求者乖願，這是人在世間感到最苦惱的事。如燈指經云：「當知貧窮，比於地獄。貧窮苟生，與死無別。先慣富樂，卒罹窮困，失所依憑，栖寄無處。憂心火熾，愁毒焦然。華色既衰，悴容轉彰。身體尪羸，饑渴消削，眼目押陷，諸節骨立，薄皮纏裹，筋脈露現，頭髮蓬亂。手足銳細，其色艾白。舉體皴裂，又無衣棠。至糞穢中，拾掇□弊，連綴相著，饞遮人根。赤露四體，倚臥糞堆，無復席薦。諸親舊等，見而不識。歷巷乞食，猶如餓烏。至知友邊，欲從乞食，守門之人，遮而不聽。伺便輒入，復為排辱。舍主既出，欲加鞭打。俯僂曲躬，再拜謝罪。舍主輕蔑，都不迴顧。設得入舍，輕賤之故，既不與語，又不敷座。與少飲食，撩擲盂器，不使充飽。……由我貧窮，所向無路。譬如曠野為火所燒，人不喜樂。如枯樹無蔭，無依投者。如苗被霜雹，捐棄不收。如毒蛇室，人皆遠離。如雜毒食，無有嚐者。……我亦如是，所向之處，動作譏嫌。所有談說，發言生過。雖說好語，他以為非。若造善業，他以為鄙。所為機捷，復嫌輕躁。若復舒緩，又言重直。設復讚歎，人謂諂譽。若不加譽，復生誹謗，言此貧人，常無好語。若復教授，復言詐偽。耆舊強有所知。若廣言說，人謂多舌。若默無言，人謂藏情。若正直說，復云□獷。若求人意，復言諂曲。若數親附，復言幻惑。若不親附，復言驕誕。若順他說，復言詐取他意。若不隨順，復言自專。若屈意承望，罵言寒賤。若不屈意。言是貧人猶故自我。若小自寬放，言其愚癡，無有拘忌。若自攝撿，言其空□，詐自端確。若復歡逸，言其譸張，狀似狂人。若復憂慘，言其含毒，初無歡心。若聞他語，有所不盡，為其判釋，言其命趣，以愚代智，耐羞之甚。若復默然，復言頑囂。不識道理。若小戲論，言不信罪福。若有所索，言其苟得，不知廉恥。若無所索，言今雖不求，後望大得。若言引經書，復云詐作聰明。若言語樸素，復嫌疏鈍。若公論事實，復言強說。若私屏正語，復言讒佞。若著新衣，復言假借嚴飾。若著弊衣，復言儜劣寒悴。若多飲食，復言饑餓饕餐。若少飲食，言腹中實飢，詐作清廉。若說經論，言顯己所知，彰我闇短。若不說經論，言愚痴無識，可使放牛。若自道昔日事業，言誇業自譽。若自杜默，言門資淺薄。諸貧窮者，行來進止，言說俯仰，盡是□過。富貴之人，作諸非法，都無過患，舉措云為，斯皆得所。」四大增損，寒熱相侵，四百四病，突然發生，故曰多諸病疾。或遭飢饉，或遇刀兵，或逢疾疫，諸多變幻，故云多凶衰。因逢不測之歲，以致閤家惶惶，不可終日，故說家宅不安。時適凶年，家族覓食他方，親屬謀生異地，故說眷屬分散。天災人禍，不翼飛來，惱亂斯人，故說諸橫事，多來忤身。不應遭遇者，而遭遇之，謂之橫事。因為日間所受諸多不如意事，惱亂心神，故於夜間夢寐之間，亦諸多驚怖。所謂日有所思（事），夜有所夢。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      如是人等，聞地藏名，見地藏形，至心恭敬，念滿萬遍。是諸不如意事，漸漸消滅，即得安樂。衣食豐溢。乃至於睡夢中，悉皆安樂。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是倘有不如意事纏擾，得聞地藏菩薩聖號，而稱名滿萬遍，睹地藏菩薩聖像，而至心恭敬瞻禮，則一切不如意事化為烏有，衣食豐足，睡眠安樂。科註云：「至心恭敬，徹到源底也。聞名不惑於名，見相不著於相，冥契真實中基，方曰至心。若以如是心，念滿萬遍，則萬惑全袪，萬德圓顯。故凡有不如意事，漸至消滅，即得安隱而快樂也。昔之衣食不足，今反豐饒盈溢。乃至睡夢驚恐，亦悉得身心安泰，而和樂矣。轉禍為祥，捷於桴鼓，誠不思議之事也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      復次觀世音菩薩：若未來世，有善男子善女人，或因治生，或因公私，或因生死，或因急事，入山林中，過渡河海，乃及大水，或經險道。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下是涉於山林河海，險難之處，均能化險為夷，除危為安也。此是敘述當事之人，所歷之境也。治生者，治理資生之事業也。為大眾服務曰公，為自己籌謀，曰私。人在生死存亡之際，急需有人能為救脫，而此人不畏強權，不懼嫌牽，務欲濟人於急難，故說或因生死。或者說為著親屬生死問題，而撲撲風塵之奔走，故云或因生死。急事，即緊急困難之事。如官府拘拿，盜賊劫奪，水火忽來，冤家偶遇等，均是倉卒忽至，難以應付之事。為著應付這些瑣事，或者走入高密山林之中，路經羊腸棧道，逢虎狼以喪生，或者渡在江河海洋之內，途逢駭浪驚濤，可致覆舟而失命。故說險道。科註云：「夫人出入行來，不離跋涉艱險，陸則登車坐馬，水則駕艇乘槎，未免魚龍虎豹之患，安禁臨深履薄之憂。若能稱地藏之名，便可免顛溺之難。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是人先當念地藏菩薩名萬遍，所過土地，鬼神衛護，行住坐臥，永保安樂。乃至逢於虎狼師子，一切毒害，不能損之。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此示稱名利益。是人，是指經險道之人。這種人當其離開家門以前，知道此次出外必經險道，或者預料出外必定艱難，在未動程之前，先當念地藏菩薩聖號滿足萬遍，則經過之處，所在土地等無量善神必然衛護，令是人行住坐臥之中，永保安寧，乃至縱然逢著虎狼獅子等最毒害之物，亦不能傷損。所以要念地藏聖號萬遍者，表萬德圓融之性，人人本具也，又表示最至誠懇切也。所謂虎狼獅子一切毒害，不能損之者。如大方廣十輪經云：「若有眾生，為諸毒蛇，種種禽獸，之所螫者，或被種種毒藥所中，能稱地藏名號，一心歸依者，是諸怖畏，悉得解脫。若有眾生，為阿波魔羅掩蔽傷害，若一日二日三日乃至四日，能令心狂、心亂、心戰、心掉、心顛倒、乃至失心，能稱地藏菩薩名號，一心歸依者，如是族姓男女，於諸怖畏悉皆解脫，安住涅槃，得第一樂。若有眾生，為諸羅剎惡鬼所捉，鳩槃荼所捉，富單那所捉，迦吒富單那，獅子虎狼，惡毒蠱道，或為軍陣鬥爭，怨賊圍繞，臨敵懼死，貪生求樂，能稱地藏菩薩名號，一心歸依者，如是族姓男女，速離眾苦，悉除患難。安住涅槃，得第一樂。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      佛告觀世音菩薩：「是地藏菩薩，於閻浮提有大因緣。若說於諸眾生，見聞利益等事，百千劫中，說不能盡。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是總結利益之事。地藏菩薩普化十方，而利益之事，遍在南洲，故說於閻浮提有大因緣。由於遍十方界而現身化度，無量劫來，所化眾生，無量無邊不可稱數，故云說不能盡。地藏十輪經云：「一日稱地藏，功德大名聞，勝俱胝億劫，稱餘智者德。能解諸眾生，一切煩惱縛，至健行定等，諸定之彼岸。十二緣清淨，諸智如虛空。破無邊佛土，諸有情暗聚。隨諸土入定，四靜慮等流。普令諸有情，入定除惑熱。眾生宿惡業，刀兵病飢謹，隨所在惱害，皆能令解脫。眾生五趣身，諸苦所逼切，歸敬地藏者，有苦悉皆除。眾生乘苦輪，展轉相違害，歸敬地藏者，皆住忍慈心。十二緣所怖，追求苦所依，歸敬地藏者，皆安住無畏。若樂修諸福，正念戒聞慧，歸敬地藏者，所求皆滿足。樂一一功德，工巧藥種子，歸敬地藏者，所求皆滿足。求諸穀藥田，男女衣僕使，歸敬地藏者，所求皆滿足。眾德具相應，能任持大地，因茲諸穀藥，潤澤而細軟。諸煩惱所覆，樂行十惡業，歸敬地藏者，煩惱惡皆除，現作種種身，為眾生說法，具足施功德，悲愍諸眾生。假使百劫中，讚說其功德，猶尚不能盡，故皆當供養。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故觀世音！汝以神力，流布是經。令娑婆世界眾生，百千萬劫，永受安樂。」
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是結勸流布也。科註云：「此二大士，均與南洲有大因緣，故藉以流通。可謂同聲相應，同氣相求。則閻浮提六道眾生，何患罪障之不消，功福之不萃。自然百千萬劫，永受人天三乘之安樂矣。」十輪云：「地藏真大士，具杜多功德，現聲聞色相，來稽首大師。施諸眾生樂，救脫三有苦。雨無量種雨。……勇猛名地藏，現出家威儀。七聖財伏藏，無畏佛音聲。諸菩薩勝幢，眾生之導首。解脫寶所依，福海具精進。悲意樂聰敏，救苦諸有情。與怖者為城，如明月示道。生善根如地，破惑如金剛。能施解脫寶，如水漂眾惑，煩惱熱為蓋，愈疾如良醫。」地藏菩薩自說偈亦云「我曾十三劫，已勤修苦行，為一切有情，除三災五濁。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      爾時世尊，而說偈言：「吾觀地藏威神力，琲e沙劫說難盡。見聞瞻禮一念間，利益人天無量事。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下重頒讚德，此是總頌地藏神力難盡。偈者，梵語伽陀（Ｇａｔｈａ），譯為孤起頌，與前文完全不想應的辭句，梵話祇夜（Ｇｅｙａ），譯為重頌，為十二分教之一，與前文幾乎相應的文字。偈頌，略有二種：一者通偈，凡三十二字為偈者，名叫首盧（Ｓｌｏｋａ）。二別偈，結局不問三言或八言等，但必要四句者。廣有四種一、八字一句之四句偈，名阿菟吒闡提（Ａｎｕｓｔｕｂｈｃｈａｎｄａｓ），叫做中偈。二、六字一句之四句偈，名初偈。三、二十六字一句之四句偈，名摩羅（Ｍａｌａ），叫做後偈。四、以六字以下為句之四句偈，名叫周利偈（Ｓｒｉ）。或者又可以分為五種偈：一短句偈，二字乃至五字為句之四句偈，二前句偈，六字或七字為句之四句偈。三中句偈，八字為句之四句偈。至四後句偈，九字乃至二十六字為句之四句偈。五長句偈，二十六字以上為句之四句偈。現在此所指的，是重頌。通別中是別偈，四種中之初偈，五種中是指前偈。經中所以立偈者，略有八義：１、少字攝多義故。２、讚歎者多以偈頌故。３、為鈍根故。４、為後來之徒故。５、隨意樂故。６、易受持故。７、增明前說故。８、長行未說故。毗婆沙云：「何意有偈頌耶？一隨國土，天竺有散華貫華之說（如此間序後銘也）。二隨樂欲，有樂散說，或樂章句。三隨生解，或散說得解，或於章句得解。四隨利鈍，利者一聞即悟，鈍者再說方悟。此順四悉檀，故有重頌也。」爾時，即上文說長行之時。如來之眼，五眼圓具，視同千目，照察古今，微塵國土，無量眾生，無所不見，無所不知。地藏十三劫來，所作諸行，所積功勳，亦分明了了，故說吾觀地藏威神力等。地藏十輪經佛告大吉神天女曰：「此善男子，已得微細甚深般若波羅蜜多，能善了知，是四大種初中後相，生滅違順。天女當知！如如意珠，具足眾德，能雨種種上妙珍寶，施諸眾生。此善男子亦復如是，能雨種種覺支珍寶，族諸眾生。如寶洲渚，種種珍寶充滿其中，此善男子亦復如是，成就種種覺支珍寶。如天波羅質多羅樹，眾妙香花之所嚴飾，此善男子亦復如是，種種微妙佛法珍寶，而自莊嚴。」科註引佛告天帝釋云：「『是地藏菩薩摩訶薩，有無量無數不可思議殊勝功德之所莊嚴，一切世間聲聞獨覺所不能測。此大菩薩如如意珠，雨眾財寶，隨所希求，皆令滿足。』……故於見聞瞻禮；暫生一念，其利益人天，有無量事。故於恆沙劫，說亦難盡威神之力。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      若男若女若龍神，報盡應當墮惡道，至心歸依大士身，壽命轉增除罪障。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下別頌不思議利益之事。在上文長行裡總其有八段不思議事，現在束為六段，這是初頌轉衰相而增延福壽，並除罪障。即前文長行所說：「未來現在諸世界中，有天人受天福盡，有五衰相現，或有墮於惡道之者。如是天人，若男若女，當現相時，或見地藏菩薩形像，或聞地藏菩薩名，一瞻一禮。是諸天人，轉增天福，受大快樂，永不墮三惡道報。何況見聞菩薩，以諸香華，衣服飲食，寶貝瓔珞，布施供養，所獲功德福利，無量無邊。」（上是一段，「除罪障」似另是一段。）如經說：「六道眾生臨命終時，得聞地藏苦薩名，一聲歷耳根者。是諸眾生，永不歷三惡道苦。何況臨命終時，父母眷屬，將是命終人，舍宅財物，寶貝衣服，塑畫地藏形像。或使病人未終之時，眼耳見聞，知道眷屬，將舍宅寶貝等，為其自身，塑畫地藏菩薩形像。是人若是業報合受重病者，承斯功德，尋得除愈，壽命增益。是人若是業報命盡，應有一切罪障業障，合墮惡趣者。承斯功德，命終之後即生人天，受勝妙樂，一切罪障，悉皆消除。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      少失父母恩愛者，未知魂神在何趣。兄弟姊妹及諸親，生長以來皆不識。或塑或畫大士身，悲戀瞻禮不暫捨。三七日中念其名，菩薩當現無邊體。示其眷屬所生界，縱墮惡趣尋出離。若能不退是初心，即獲摩頂受聖記。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此是第二頌知生界。這裡共有三頌，初憶念親事。次前三句示修法。後五句頌示其眷屬生界並獲尊記。正文長行云：「若未來世，有男子女人，或乳哺時，或三歲五歲十歲以下，亡失父母，乃及亡失兄弟姊妺，是人年既長大，思憶父母，及諸眷屬，不知落在何趣？生何世界？生何天中？是人若能塑畫地藏菩薩形像，乃至聞名，一瞻一禮，一日至七日，莫退初心，聞名見形，瞻禮供養。是人眷屬，假因業故，墮惡趣者，計當劫數。承斯男女兄弟姊妺塑畫地藏形像，瞻禮功德，尋即解脫，生人天中，受勝妙樂。是人眷屬，如有福力，已生人天，受勝妙樂者，即承斯功德，轉增勝因，受無量樂。是人更能三七日中，一心瞻禮地藏形像，念其名字，滿於萬遍。當得菩薩現無邊身，具告是人，眷屬生界。或於夢中，菩薩現大神力，親領是人，於諸世界，見諸眷屬。更能每日念菩薩名千遍，至於千日，是人當得菩薩遣所在土地鬼神，終身衛護，現世衣食豐溢，無諸疾苦。乃至橫事，不入其門，何況及身。是人畢竟得菩薩摩頂授記。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      欲修無上菩提者，乃至出離三界苦。是人既發大悲心，先當瞻禮大士像。一切諸願速成就，永無業障能遮止。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這一個半偈是第三頌成就度生諸願。正文長行云：「若未來世，有善男子善女人，欲發廣大慈心，救度一切眾生者，欲修無上菩提者，欲出離三界老，是諸人等，見地藏形像，及聞名者，至心歸依，或以香華衣服，寶貝飲食，供養瞻禮。是善男女等，所願速成。永無障礙。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      有人發心念經典，欲度群迷超彼岸。雖立是願不思議，旋讀旋忘多廢失。斯人有業障惑故，於大乘經不能記。供養地藏以香華，衣服飲食諸玩具。以淨水安大士前，一日一夜求服之。發殷重心慎五辛，酒肉邪婬及妄語。三七日內勿殺害，至心思念大士名。即於夢中見無邊，覺來便得利根耳。應是經教歷耳聞，千萬生中永不忘。以是大士不思議，能使斯人獲此慧。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這五個偈是第四頌發現智。初一個半偈，是頌宿障根鈍。正文長行云：「若未來世，善男子善女人，於大乘經典，深生珍重，發不思議心，欲讀欲誦。縱遇明師教視令熟，旋得旋忘，動經年月，不能讀誦。是善男子等，有宿業障，未得消除，故於大乘經典，無讀誦性。」從供養地藏以香華下，三個半偈，是頌修因求慧。初半個偈是頌修因。次半個偈是頌服水。第三壹個偈是頌慎五辛，持五戒，至心勤念聖號。第四一個半偈是頌獲得智慧。正文長行云：「如是之人，聞地藏菩薩名，見地藏菩薩像，具以本心，恭敬陳白，更以香華，衣服飲食，一切玩具，供養菩薩。以淨水一盞，經一日一夜，安菩薩前，然後合掌請服，迴首向南。臨入口時，至心鄭重，服水既畢，慎五辛酒肉，邪婬妄語，及諸殺害，一七日或三七日。是善男子善女人，於睡夢中，具見地藏菩薩，現無邊身，於是人處，授灌頂水。其人夢覺，即獲聰明，應是經典，一歷耳根，即當永記，更不忘失，一句一偈。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      貧窮眾生及疾病，家宅凶衰眷屬離。睡夢之中悉不安，求者乖違無稱遂。至心瞻禮地藏像，一切惡事皆消滅。至於夢中盡得安，衣食豐饒神鬼護。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這兩個偈是第五頌轉窮為富，轉苦為安也。前一個偈，是頌晝夜惡事。次一個偈是頌修善因，則得富饒安樂。正文長行云：「若未來世，有諸人等，衣食不足，求者乖願，或多病疾，或多凶衰，家宅不安，眷屬分散，或諸橫事，多來忤身，睡夢之間，多有驚怖。如是人等，聞地藏名，見地藏形，至心恭敬，念滿萬遍。是諸不知意事，漸漸消滅，即得安樂。衣食豐溢，乃至於睡夢中，悉皆安樂。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      欲入山林及渡海，毒惡禽獸及惡人，惡神惡鬼并惡風，一切諸難諸苦惱。但當瞻禮及供養，地藏菩薩大士像。如是山林大海中，應是諸惡皆消滅。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這兩個偈是頌水陸平安，初一個偈是頌經歷惡事。次一個偈是頌稱名利益。惡人，即殺人放火，無惡不作之人。惡神，山林川岳，擅作威福之神。惡鬼，即食人之羅剎鬼。惡風，即黑旋風。正文長行云：「若未來世，有善男子，善女人，或因治生，或因公私，或因生死，或因急事，入山林中，過渡河海，乃及大水，或經險道。是人先當念地藏菩薩名萬遍，所過土地，鬼神衛護，行住坐臥，永保安樂。乃至逢於虎狼師子，一切毒害，不能損之。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      觀音至心聽吾說，地藏無盡不思議，百千萬劫說不周，廣宣大士如是力。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    此下結頌普告流布，這是初敘地藏神力。由於地藏普化十方，故其神力無窮無盡，是以百千萬劫說，亦不能周遍。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      地藏名字人若聞，乃至見像瞻禮者，香華衣服飲食奉，供養百千受妙樂。若能以此迴法界，畢竟成佛超生死。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這一個半偈，總頌見聞瞻禮香華供養利益，前一個偈結見聞瞻禮供養等，百千萬劫受勝妙樂。後半個偈結將供像瞻禮功德一一回向法界，則畢竟超脫生死而成佛道。科註云：「以具有四悉檀利益故也。所以爾者？以地藏名字等，作世界分別說，能令人得歡喜之益。若各各為人說名相等，能令人得生善之益。若天人五衰相現，乃至跋涉險道，稱名禮像，轉禍為祥，令人得破惡之益。若將上事回向第一義諦，能令人得入理之益。然一一皆回向法界者，蓋地藏但有名字，名字性空，不住內外中間。但垂影像，像性亦離，等於鏡相空華。香華等供，體是因緣，不離中道佛性。百千劫中，受妙樂者，受陰空洞，畢竟無能受者，皆迴向法界之力也。故止觀云：若推一法，即洞法界，達邊到底，究竟橫豎，事理具足上求下化，備在其中，方稱發菩提心。菩提名道，道能通到橫豎彼岸，名發心波羅蜜。故得畢竟成圓教法身之佛，永遠超分段變易生死，故須一一迴向法界也。」
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    <b>
     <span style="color:teal">
      是故觀音汝當知，普告琩F諸國土。
      <span lang="EN-US">
      </span>
     </span>
    </b>
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
   <p class="MsoPlainText" style="text-indent:24.0pt;">
    這半個偈，是結勸觀音普告恆沙諸佛國土也。科註云：「是故者，承上八種事故而言也。謂如此無盡不思議事，非爾觀音莫能知之，莫能告之，故勸當知普告也。言普告，則應通九界。言諸國，則豈局同居。故知地藏法門，包法界而無外，極橫豎而同歸也者。」上敘見聞利益品竟。
   </p>
   <p class="MsoPlainText" style="text-indent:24.0pt;">
    <span lang="EN-US">
    </span>
   </p>
  </div>
  <font color="#FFFFFF" size="2">
   <font color="#FFFFFF" size="2">
    <font color="#FFFFFF" size="2">
     <!-- Begin of Hotrank Counter - DO NOT MODIFY -->
     <script language="JavaScript" src="">
     </script>
     <!--
---- End of Hotrank Counter - DO NOT MODIFY -->
    </font>
   </font>
  </font>
  <a href="http://www.bfnn.org">
   <img border="0" height="30" src="../books/sign.gif" width="300"/>
  </a>
  <!-- Start of StatCounter Code for Default Guide -->
  <script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
  <noscript>
   <div class="statcounter">
    <a href="http://statcounter.com/shopify/" target="_blank" title="shopify
analytics">
     <img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
    </a>
   </div>
  </noscript>
  <!-- End of StatCounter Code for Default Guide -->
  <a href="http://statcounter.com/p10554251/?guest=1">
  </a>
 </body>
</html>
