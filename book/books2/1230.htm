<!DOCTYPE html>
<html>
<head><meta charset="utf-8"/>
<meta content="text/html; charset=utf-8" http-equiv="Content-Type"/>
<title>
   仁王護國經講義
  </title>
<style>
   <!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
  </style>
<link href="../books/book.css" rel="stylesheet"/>
<viewport content="width=device-width, initial-scale=1.0"/></head>
<body background="../books/textbackground.jpg" class="Normal" lang="ZH-TW" link="blue" vlink="purple">
<div class="book" style="layout-grid:18.0pt">
<p class="MsoPlainText" style="text-align:center">
<strong>
<span style="font-size:36.0pt;font-family:標楷體;color:#FF6600">
      仁王護國經講義
      <span lang="EN-US">
</span>
</span>
</strong>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span style="color:#003300">
     圓瑛大師著
     <span lang="EN-US">
</span>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-align:center">
<span lang="EN-US">
<a href="#a001">
      序一
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a002">
      序二
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a003">
      序三
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a004">
      序四
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a005">
      釋名
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a006">
      辨體
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a007">
      明宗
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a008">
      論用
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a009">
      教相
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a010">
      釋譯人
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a01">
      序品第一
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a02">
      觀空品第二
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a03">
      菩薩教化品第三
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a04">
      二諦品第四
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a05">
      護國品第五
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a06">
      散華品第六
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a07">
      受持品第七
     </a>
</span>
</p>
<p class="MsoPlainText" style="text-align:center">
<span lang="EN-US">
<a href="#a08">
      囑累品第八
     </a>
</span>
</p>
<p class="MsoPlainText" style="text-align:center">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a001">
</a>
<span style="color:#333399">
     序一
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    圓瑛上人，吾閩產也。幼失怙恃，依季父教養，穎悟絕人。甫成年，即受牒度於石鼓山之湧泉寺；早參三昧，夙擅說經，素以宏化利生為本願。初主甯波接待寺，倡辦寧波佛教孤兒院；次至泉州重興開元寺，創辦開元慈兒院，孤露子弟，薰育者眾。旋歷內地並南洋群島，周流說法，於大乘教義多所闡明。近被推為寧波天童、七塔二大叢林，及中國佛教會首席。去年天童寺不戒于火，上人則奔走四方，募化重修，規模閎敞，為四明道場之冠。間亦稍治生產，為發展化育基金。是皆躬行實踐，以求達其利濟宏願，固不僅以舌粲蓮花見稱也。今秋上人蒞京說法，持示所講「仁王護國般若波羅密經講義」，其所發揮演繹，皆切於護國愛人，旨趣之宏，足維風化，爰樂而為之序。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
word-break:break-all">
    民國二十三年十月
    <span>
</span>
    閩侯林森
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a002">
</a>
<span style="color:#333399">
     序二
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「仁王護國般若波羅密經」者，諸「般若經」之一種。華譯凡四次：晉曇摩羅密譯為一卷，名「仁王般若」；後秦鳩摩羅什譯為二卷，名「仁王護國般若波羅密」；梁波羅末陀譯為一卷，名「仁王般若」；唐阿目怯及僧懷感等譯為七卷，名「仁王護國般若波羅密多」。此中惟秦譯本有古疏。智者嘉祥圓測三疏，皆極精善。惜乎秦本迴文未盡善，而古疏自唐迄今，又閱千年；文字變遷，不易讀誦。茲有圓瑛法師，通達教義，復長於文學。今年秋，應余與同人之請，來講是經於南京毗盧寺。法師以無礙之辯才，闡揚經旨，聽者深為得益。而法師又慮遠方之士，及後之學者，未預斯會，不克同霑法潤。於是以所講者筆之於書，即命名為「仁王護國般若波羅密經講義」。於經中之奧義，及諸一切名相，均以淺顯之文字出之。使曩所謂難讀之苦，了然盡釋。余既感法師之應余請而講是經，復感其能以淺顯之文，解深秘之義。故略敘其顛末，以誌景仰之忱。是為序。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
word-break:break-all">
    中華民國二十三年仲秋
    <span>
</span>
    南昌梅光羲
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a003">
</a>
<span style="color:#333399">
     序三
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大地眾生，悉具如來智慧，祇以妄想執著，而不能證得。是知眾生之欲到彼岸，證涅槃者，但離妄想可也。離妄法門，經論所言，無量無數；然其最殊勝者，則莫如「般若」。六祖云：無住無往亦無來，三世諸佛從中出；誠篤論也。蓋般若觀照，能見諸法皆空。諸法空，則妄想自無生處，而無生法忍現前矣。觀照之法，「仁王護國般若經」，著有明訓：一則曰不觀色如，再則曰修無修為修，即全經之扼要語。夫不觀色者，不觀有也；不觀如者，不觀空也。凡夫著有，二乘著空，悉皆不觀，則不著二邊，契乎中道。契乎中道，則言語道斷，心行處滅，無以名之，名之曰修無修為修。果能如是，是行亦不受，不行亦不受，非行非不行亦不受，乃至一切法亦不受。持修至此，則圓滿菩提，歸無所得，到彼岸而證涅槃矣。「四十二章經」曰：吾法念無念念，行無行行，言無言言，修無修修；亦此旨也。惟「仁王護國般若波羅密經」言之最詳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    圓瑛法師，具大智慧，復發宏法之菩提心。今年秋，蒞講此經於南京毗盧寺，不依文字，不離文字，上合佛旨，下契生機。講演之餘，復編成講義，以示後之學者。余幸側法筵，獲餐道味，得未曾有。故略敘緣由，藉申贊歎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
word-break:break-all">
    中華民國二十三年十月
    <span>
</span>
    六安  王淮琛 謹撰
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a004">
</a>
<span style="color:#333399">
     序四
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛教與政治，名殊義一。政治之目的，在乎護國教民；佛教之大乘，在乎利生救世。如車兩輪，闕一不可。非教無以補政治之不及，非政無以使佛教之流行。吾國人民，素仰佛教以超然之地位，應機施化。小而言之，可以使人深信因果，勤修十善。大而言之，可以使人雙運智悲，廣修六度。其足以輔世導民，移風易俗，豈語言之所能及哉。從來國家社會，乃至家庭，所有盛衰之況，概以人心之善惡為轉移。經云：應觀法界性，一切唯心造。又云：三界唯心，萬法唯識。是心能造業，亦能轉業。所以對於挽回劫運，非糾正人心為不可。況當此時世遷變，人欲橫流，災禍頻仍，殺機隱伏。世界之鬥爭，時在醞釀，一觸即發。有識者，無不惄然憂之。揆之劫運之起滅久暫，決非科學唯物，可能止遏。惟有上下一心一德，提倡佛學，化導人心，為唯一之方法。或可救人民於水火，化災厲為祥和。「仁王護國般若經」者，為護國之指南，實利生之寶藏。苟能信受奉行，可令七難不起，萬民安樂。有圓瑛法師，為當代高僧，佛門鉅子。願力廣大，智慧洪深，解行雙圓，辯才無礙。首都緇素，久慕德音，思沾法雨。（同人等）具書啟請，講演是經；藉求度己度人，福民福國。法師徇大眾之請，光臨都中毗盧寺，講演匝月。誓於末法劫中，宏宣佛化。願人人同登覺路，俾各各徹悟心源。輾轉化導，共挽危機。講餘手編「仁王護國般若波羅密經講表」，言言指歸實際，法法不離心宗。不捨文字，不著文字。談理既澈，釋詞復顯。欲廣法施，利益今後。其護國利生之功德，不可說不可說。浩然親嘗法味，踴躍為序，願見聞悉發菩提心，受持咸登薩婆若，庶不負此段大事因緣也矣！是為序。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-align:right;text-indent:24.0pt;
word-break:break-all">
    甲戌仲秋
    <span>
</span>
    弟子大心居士王浩然  敬撰
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a005">
</a>
<span style="color:#333399">
     佛說仁王護國般若波羅密經講義卷上
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    講解此經，先提綱要，次釋譯人，後解全文。提綱之法，賢首宗則用十門分別，天台宗則用五重玄義。圓瑛先學天台宗，後學賢首宗；乃知二宗，各有依據，各有所長，故得並行於世。今依台宗，於經前例作五重玄義：一釋名，二辨體，三明宗，四論用，五教相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此經以人法為名，實相為體，自行因果為宗，權實二智為用，大乘熟酥為教相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     一、釋名
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    題中佛是教主，王是世主，皆人也；國是所護，般若是能護，皆法也；故定人法為名。今依次解釋：佛字，梵語具足應云佛陀，譯為覺者。我國有好略之習慣，故獨稱佛。佛者：覺也。覺義有三：一自覺，異凡夫之不覺。二覺他，異二乘之獨善。三覺滿，異菩薩之分證。佛則自覺智滿，覺他行滿，三覺圓，萬德具，方得稱佛。說者：佛以八音四辯，金口親宣，對機而說，佛是能說人，仁王下明所說法，此第一重能所也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    仁為美德之稱，王是自在之義。施行仁政，恩惠黎民，統御四方，而得自在，故稱仁王。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    護者護持，國是國土。由仁王修德行仁，化被萬民，國土安穩。則仁王為能護，國土是所護，此第二重能所也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若以仁王望般若，則般若為能護，而仁王國土，皆所護耳。由王受持般若大法，則法力加被，能令王身安隱，國界太平，此第三重能所也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若以般若望仁王，則仁王為能護，而般若國土，皆所護耳。由王宏護般若大法，則法力普及，能令人民信仰，國土安寧，此第四重能所也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    國若不護，則國危，總論仁王般若皆能護，國土為所護。護國之法，應以宏法化民，為先務之急，此第五重能所也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    般若是梵語，乃五種不翻中，尊重不翻。如「大智度論」第七十卷，解般若不可稱，般若是實相，甚深極重；智慧二字，尚未足以盡其義，是故不可稱。故諸經論中，皆仍存梵語不翻也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若欲翻之，當翻妙智，或翻淨慧，是無漏法故。智慧通於世間法，以世間智慧，雖能發明科學，種種技術，令物質文明，日形進步，而不能挽救人心，創造世界之和平，何況能度眾生，出離生死之苦厄也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「成實論」釋云：真慧名智，即慧是智也。「淨名經」云：知一切眾生心念，如應說法，起於智業；不取不捨，入一相門，起於慧業。釋云：智是有，慧是空。有智故不住空，有慧故不住有。余云：般若，當翻妙智，或淨慧者，亦即此義。妙則空有雙離，淨則無所住著。離相無住，是真般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又般若為五度之先導。由有般若智照，能離愚癡；以無癡故，能行布施，而度慳貪；能持淨戒，而度諸惡；能修忍辱，而度瞋恨；能勤精進，而度懈怠；能修禪定，而度散亂。果能以般若之法而化民，則民修六度，國集千祥，而國不求護而自護矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    波羅密者：梵語波羅，譯云彼岸，密名為到。生死是此岸，煩惱是中流，涅槃是彼岸。須以六度為船筏，方能得離此岸而到彼岸也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又能修般若，真智現前，了知生死即是涅槃，煩惱即是菩提，凡夫即是諸佛。自可不離此岸，誕登彼岸矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以上十一字，是別題，別在當部，而與他部所不同故。經字一字，是通題，通於諸部，所有經藏皆名經故。梵語修多羅，此翻契經；契者，合也，上合諸佛所說之理，下合眾生應度之機，故名契經。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又翻法本，法者：理法之與教法也。理不自彰，藉教以顯，則教法為本；教不自起，由理而生，則理法為本。教理二法，互相為本，故名法本。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又具常法二義：常者，三世聖人，不能易其說。法者，十界眾生，悉當依其軌。即天下後世，所共由之道也。更有多解，恐繁不錄。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：此經於八部般若，何部所攝？答：八部者——大品、小品、放光、光讚、道行、文殊、金剛、天王，是為八；此屬天王部攝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此經共有四譯：一、晉朝永嘉年，月支三藏，曇摩羅察（譯法護）譯出二卷；名「仁王般若」。二、姚秦弘始三年，鳩摩羅什於長安逍遙園別館譯出二卷，名「佛說仁王護國般若波羅密」。三、梁時大同年間，真諦三藏於豫章實因寺譯出一卷，名「仁王般若」。四、唐代宗時，三藏沙門大廣智不空法師奉詔譯，令集京城義學大德良賁等，翰林學士常袞等，於大明宮南桃園詳譯二卷，名「護國般若波羅密多」。四經前後，海內多宏秦本。一釋名竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a006">
</a>
<span style="color:#333399">
     二、辨體
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    既有其名，須辨其體。有云文以義為體，或云以無相為體，此皆常途之談。又有以五忍十地為體，依本經文云：五忍是菩薩法，具列五忍竟。結云：名為諸佛菩薩，修般若波羅密。故知因修般若，得證五忍，一切佛菩薩，無不由五忍而成聖，故以五忍十地為體，此說亦非極成，當以實相為體。即三種般若，亦是以實相般若，為文字、觀照二般若體。「普賢觀」云：大乘因者，諸法實相；大乘果者，亦諸法實相。依此實相因，而得實相果。故知此經，以實相為體。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    實相者：即諸法真實之相，簡言之即眾生真實妙心。此心為諸法所依之體，諸法皆依此心而得建立。實相有二義：一、無相之實相，離一切虛妄差別之染相故。二、無不相之實相，以有自體，具足琩F稱性功德之相故。此經亦從妙心中流出教法，故以實相為體。二辨體竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a007">
</a>
<span style="color:#333399">
     三、明宗
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    宗者綱宗，即一經之大綱：又云宗要，即一經之要旨。解經，須於釋名辨體之後，提其綱，而挈其要。此經以佛自行因果為宗，令諸聞者，欣樂增修。以般若真智，離一切相，而不壞一切相。從因剋果，不失因果。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：宗與體何別？答：宗致因果，體則非因非果，能為因果所依。故以實相之理為體，修因得果為宗也。三明宗竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a008">
</a>
<span style="color:#333399">
     四、論用
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    用者力用，如悉達太子，彎祖王弓滿為力；射穿七鼓，貫地出泉為用。此經以內外二護為用。內護者，下文云：為諸菩薩，說護佛果因緣，護十地行因緣；外護者，下文云：吾今為汝，說護國土因緣，令國土獲安，七難不起，災害不生，萬民安樂，名外護也。四論用竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a009">
</a>
<span style="color:#333399">
     五、教相
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    教者：我佛利生之言；相者：分別異同之致。欲宏教法，須識頓漸偏圓，若不明了，何以對機成益乎？我釋迦牟尼文佛，十九出家，三十成道。說法四十九年，略分五時：初說華嚴大教，如牛出乳，因大法不契小機，遂乃隱大施小；次說阿含小教，如從乳出酪，既令得成小益，乃欲引小入大；三說大乘方等教，如轉酪成生酥，彈偏斥小，歎大褒圓。觀見諸子，既已成就大志，四說摩訶般若，如轉生酥為熟酥；盛談真空，實相妙理。觀時機既至，五說法華，開權顯實，會三歸一，如轉熟酥而成無上醍醐；等與諸子，授記作佛。五時前後，不無頓漸偏圓之相，今宜判定：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此經屬般若部，當在般若時，是大乘熟酥為教相。經中說護佛果，及護十地行，與王所問摩訶衍云何照等文，知非小乘明矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：經中有八偈，乃談無常苦空等事，詎非小乘法耶？答：此乃舉往昔百法師，依小乘，說世間不堅固之相，以勸普明王捨國；屬助道，非正說；不得以此疑非大乘也。此約五重玄義，先提綱要竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a010">
</a>
<span style="color:#333399">
     次釋譯人
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      姚秦三藏法師鳩摩羅什譯
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    姚秦者，紀時也。係姚興嗣位，迎師入關。三藏法師者，以通達經律論三藏之法，可以為人之師。鳩摩羅什，具云鳩摩羅耆婆什，此翻童壽，以童年而有耆德故。譯者，翻梵語而成華言。此師為七佛以來，譯經法師，所翻之經，深得佛意，故受持轉盛。次釋譯人竟。後解全文。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a01">
</a>
<span style="color:#333399">
     序品第一
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    吾國諸師解經，或有分文，或不分者。如「大論」釋「大品般若」，則不分科段。天親釋「涅槃」，則有分文。道安別置序、正、流通三分。今解依順佛意，大分分三。此經全文八品，序當其初，故稱第一，乃經中發起之由序為序分。『觀空品』下六品文，顯示經中正義，即正宗分。末『囑累品』，囑累弘揚，為流通分。若按經文，『受持品』末，佛告月光以下，即是流通分。流通今後利益無盡故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    『序品』中，有通序別序。通序者：通於諸部故，亦名證信序，以信聞時主處眾，六種成就，證明是法可信，故云證信。又云經後序，佛臨涅槃時，阿難問佛，一切經首，當安何語？佛敕阿難云：我滅後結集法藏時，當安如是我聞等。別序者：別在本經故，亦名發起序，從爾時十號三明下，如來放光現瑞，發起此經。又云經前序，乃如來說經以前之由序也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      如是我聞：一時，佛住王舍城耆闍崛山中。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    先明六種證信序，亦云六成就。如是者，信成就。阿難結集經時，高陞法座，忽感相好同佛，眾起三疑：一疑佛重起，二疑他方佛來，三疑阿難成佛。因聞阿難唱言，如是我聞，三疑頓息，疑斷則信生。又阿難白眾言，如我所聞，當如是說，故令生信。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我聞者：聞成就。法若無聞，安能結集流通？阿難多聞第一，於佛所說法，悉能記憶受持。佛法大海水，流入阿難心。而曰我聞者，顯法有所宗也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一時者：時成就。法不孤起，必有時節因緣。時節若至，其理自彰。即師資道合，說聽始終之時也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛者：主成就。雖有良時，若無法主，安成教益？此佛即本師釋迦牟尼佛，應機示現，八相成道，於菩提樹下，成等正覺，自覺覺他，說法利生之主也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    住王舍城耆闍崛山中者：處成就。若無勝處，安成法會？住約有八，按佛三身而分。應身四住：一、壽命住，謂五分法身；二、依止住，謂王舍城等；三、境界住，謂大千世界；四、威儀住，謂行立坐臥。報身三住：一者、天住，住於六欲天；二者、梵住，住於四禪天；三者、聖住，住三解脫門；法身一住：住第一義諦。今佛說此般若實相妙法，約理則後二住，約事則復多談。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王舍城，乃摩竭提國之都城。摩竭提，譯云天羅，係王名，即班足王之父，以王名國故。時王遊獵，值牸獅子，與王交通，得孕生子，來殿上子於王，王審知是子，即作告令，言我無子，天賜我子，養育成人，足下班駁，時人號為班足。後紹王位，喜多食肉，一時遽闕，司理王膳之人，竊取城西新死小兒，烹而進之，王美其味，敕常準此。廚人自後，日於僻處，盜殺小兒，以供王膳，流毒天下，舉國咸怨，千小國王，起兵伐之，擯在五山。羅剎翼輔，而為鬼王，因與山神，誓殺千王之頭設供，冀滿所願，即以神力，捉得諸王，唯普明王後方捕至，欲行屠殺，以祭山神。時普明王，悲啼泣恨，而作是言：「生來實語，而今乖信。」班足問言：「汝求何信？」普明答曰：「許行大施。」班足語言：「放汝行施，事畢就我。」普明歡喜，遠歸本國，作大施會，委政太子，心安形悅，匍匐就終。班足問云：「死門難向，汝既得去，何更自來？」普明答言：「我持實語戒，不能畏死而毀戒。律云：寧有戒死，不無戒生。」更與班足廣說慈悲，而斥殺害；仍示一切悉是無常。班足聞信，得空平等三昧住於初地。普集千王，不忍殺害，各取一渧血，三條髮，以賽山神，而酬其願。悉放千王歸國。千王同願，共止山中修道。於是築城立舍，鬱為大國，迭更知政。千王住故，故城以王舍名。城中人民，七次建舍，七次被燒，唯王舍皆免。於是命言，百姓家亦稱王舍，應免火難，後果不燒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又云此城，四天王共造，故稱王舍。摩竭提國，又名摩伽陀國，譯云持甘露處。凡有十二城，一區祇尼大城，二富樓那跋檀大城，三阿監車多羅大城，四弗迦羅婆大城，五王舍大城，六舍婆提大城，七婆羅捺大城，八迦毗羅婆城，九瞻婆城，十婆翅多城，十一佝睒彌城，十二鳩樓城。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛多住王舍城說法。此城有六精舍：一、竹園精舍，在平地，迦蘭陀長者之所造，去城西北三十里；二、少力獨上山精舍；三、七葉穴山精舍；四、四天王穴山精舍；五、蛇穴精舍；六、祇闍崛山精舍。祇闍此翻鷲，崛此翻頭，此山形似鷲頭，故以名焉。或云靈鷲山，以多聖人所居，故稱為靈。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王舍城中有五山：鷲頭山居中央，東方象頭，南方馬頭，西方羊頭，北方獅子頭。佛居中央位，琩怳允D說法，故多居鷲頭山。又此山超勝餘山，今說「般若」殊勝法門，故依勝處。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      與大比丘眾八百萬億。學無學，皆阿羅漢。有為功德，無為功德，無學十智、有學八智、有學六智。三根、十六心行，法假虛實觀，受假虛實觀，名假虛實觀，三空觀門，四諦十二緣，無量功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    與大比丘眾下，是眾成就。若無聽眾，教何所施？諸佛說教，必有四眾：
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一、影響眾：或古佛乘願再來，如文殊觀音等。或他方菩薩，影響法會，助揚佛化，如妙音勢至等。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、當機眾：機，即聽眾根機，與教可以相當。如大根聞大法，而起信解修證，是謂當機。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三、發起眾：以同在法會，騰疑致問，請轉法輪，發起大教，饒益眾生，故名發起。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四、結緣眾：雖然在座同聞，而不能解義起修。但結法緣，以種遠因，故名結緣。般若會上，四眾必具。今文所列聽眾，分此土眾、他方眾、化眾，共成十二。下文云：十二大眾皆來集會。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    與大比丘眾者：標名也。先列此土眾。眾有小大聖凡，閱之自知。與者，共也。比丘，出家學道之通稱，名含三義故不翻。一乞士：外乞食以養色身，內乞法而資慧命；二怖魔：登壇求受具足戒，竟令天魔生恐怖；三破惡：精進修行持淨戒，能破身口七支惡。比丘而云大者，揀非小器，皆道高德重之流，能為天王大人之所敬奉，如陳如為梵王所師，迦葉為帝釋所師是也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾者：梵語僧伽，此云和合眾。有理和、事和。理和：則同證擇滅無為；事和有六：身和同住，口和無諍，意和同悅，戒和同修，見和同解，利和同均；是名六和僧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    八百萬億者：列數也。學無學，皆阿羅漢者：顯位也。學，是前三果有學人；無學，是第四果，已證無學位。阿羅漢亦含三義：一應供，應受三界人天供養；二殺賊，殺盡九十八使煩惱之賊；三無生，子縛已斷，更不受生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：既言有學無學，云何皆言阿羅漢？智者大師，依「成論」二釋云：羅漢二種，一住，二行。當知行者，是有學人；住者，是無學人。故經云：五戒行者，皆行阿羅漢，即是學人。皆言阿羅漢者，舉勝以顯也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有為功德，無為功德以下，歎德也。有為，舉智德有修故；無為，約斷德已證故。若就境論，道諦是有為，滅諦是無為。施物名功，歸已曰德，故曰功德。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無學十智者：指第四果。證無學位，方具十智。一、法智：於欲界繫，約四諦辨四種無漏智；二、比智：於上二界道中，四諦辨四種無漏智，不過法比之殊也；三、他心智：知欲色二界繫，現心心數法，及無漏心心數法少分；四、世智：知諸世間有漏智慧也，亦名等智，凡聖同有故；五、苦智：觀五陰，無常苦空無我；六、集智：有漏法因，因集生緣，觀時無漏智；七、滅智：盡滅妙離，觀時無漏智；八道智：道正跡乘，觀時無漏智；九、盡智：「智論」云：我見苦已斷，集已盡，證已修，道已等；十、無生智：見苦已，不復更見等。諸經或云十一智，智度為如實智，知一切法總相別相，如實正知，無有罣礙，是為如實。此獨在佛心中有，二乘無分，故但云十智也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有學八智者：指第三果，阿那含人。此修道位中，但有八智，無有盡智，及無生智，此二在無學得故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有學六智者：指初二果人。須陀洹，斯陀含，但有四諦，及法比二智，更除他心智及等智。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三根者：依大品經論，一、未知欲知根：在見道中，和合九無漏根，而作其體。九無漏根，謂信等五根，及喜、樂、捨、意等是也；二、知根：在修道中，增進九根，作知根體；三、知已根：在無學道，增進九根，作知已根體。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十六心行者：依修行次第，此與三根，俱應在十智前說，今經乃先說果，而後明因也。心行者，智者大師云：從心之所行，故名心行，非心即行也。行以往趣為義，修此十六觀法，能趣四諦之理，故名行也。苦下四行：一無常觀，二苦觀，三空觀，四無我觀；集下四行：一因，二集，三緣，四生；滅下四行：一盡，二滅，三妙，四離；道下四行：一道，二正，三跡，四乘。又有云八忍八智，合為十六心行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法假虛實觀，受假虛實觀，名假虛實觀者：此歎三假觀門。假者，自實無體，藉他方有故。法假，即五陰等法不實，為法假。受假，即五陰成，眾生領受六塵，為受假。法受二皆假名，為名假。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    言虛實者：一虛二實，相形立稱。陰法是虛，眾生謂實，當起慧照觀察，如「智度論」云：諸法非實，凡夫虛假，憶想分別，妄謂有人。如狗臨井，自吠其影；水中無狗，但有相影，而生惡心，投井而死。眾生亦爾：四大和合，名之為身，因緣生義，動作語言。凡夫於中，妄執我相，此法假也；生愛憎，起苦樂，此受假也；一切法，但從名字和合，如頭足腹背和合，名之為身，此名假也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三空觀門者：謂空、無相、無作。言空門者，觀諸法無我我所，從緣和合而有，無有作者受者，是名空門。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無相門者，觀身雖空，而有相在。人著此相，心無智慧，當觀凡所有相，皆是虛妄，是名無相門。無作門者，亦云無願。既知無相，於二十五有，不作願求，是名無作門。此三能到涅槃，得三解脫，亦名三解脫門。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四諦者：苦、集、滅、道，界內外兩重因果，審實不虛，故名為諦。有有作、無作二種分別。小乘之人，智照未窮，智稱有量，境不極妙，故稱有作。大乘之人，以無心之真智，照無相之虛宗，境窮智極，名為無作。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十二緣者：即十二因緣法。自無明起，至老死止，因果相續，循環不斷。過去二支因，無明及行；現在五支果，識、名色、六入、觸、受；現在三支因，愛、取、有；未來二支果，生、老死。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    頌云：無明愛取三煩惱，行有二支為業道，從識至受併生死，如是七事為苦道。合之不出惑業苦三，連環鉤鎖。依惑造業，依業受苦，於苦果中，再起惑造業，所以生死，相續長劫，此是流轉門。更有還滅門：無明滅，則行滅；行滅，則識滅；乃至老死滅。緣覺人，因聞還滅門，於是志斷無明，而證無生。無量功德皆成就者：總結具德之多。上列聲聞眾竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有八百萬億大仙緣覺，非斷非常，四諦，十二緣，皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列緣覺眾。八百萬億者，舉數也。大仙緣覺者，標位。有三差別：一者、獨覺：出無佛世，無師自悟。昔有國王，將諸綵女，入園遊觀，見樹林花果，美妙可愛；王食畢少臥，諸綵女競共採摘，毀壞林景。王時覺已，即悟一切諸法無常。以物況人，即成大辟支佛，亦稱大仙緣覺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二者、緣覺：秉佛所說十二因緣教，逆順觀察斷見思惑，更侵習氣，果證無生，名緣覺辟支佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三者、須陀洹人：藉前解脫分善根，人間天上，各七返受生，不受第八生，自然成道，為小辟支佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非斷非常者：歎德也。觀三世因果相續，故非斷；因緣畢竟無性，故非常。四諦十二緣，解見前。皆成就者，總結也。列緣覺眾竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有九百萬億菩薩摩訶薩，皆阿羅漢。實智功德，方便智功德，行獨大乘，四眼五通，三達十力，四無量心，四辯，四攝，金剛滅定，一切功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列菩薩眾。九百萬億者：舉數也。菩薩摩訶薩：標名也。應云摩訶菩提薩埵，翻為大道心眾生，有大根機，具大智慧，能發無上菩提心。梵語菩提，此翻為道，能修廣大慈悲行，誓願度脫一切有情。又菩提薩埵，翻為覺有情，乃上求佛覺，下度有情之士，亦稱大士。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    今依台宗，菩薩，有四教之不同：若以生滅心，修六度行，經歷三大阿僧祇劫，難行能行，難捨能捨，難忍能忍，勤修福慧者，此藏教菩薩也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若以無生心，斷見思惑，故留餘習，扶願受生，往還三界，度脫有情。十地行圓，當知如佛，此通教菩薩也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若以無量心，而修無量行。淨佛國土，成就眾生，大慈平等，大悲無限。華臺摩頂，成功德身，此別教菩薩也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若以無作心，觀煩惱即是菩提，生死即是涅槃，無二無別。上無佛道可成，下無眾生可度，此圓教菩薩也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    皆阿羅漢者：顯位也。阿羅漢，名通大小，佛亦稱阿羅漢。「本行經」云：世間有六羅漢，五是陳如等五人，一即是佛。「大品」云：阿羅漢，若智若斷，即是菩薩無生法忍。「大集」亦云：大法菩薩，名阿羅漢。故云皆阿羅漢也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    實智功德，方便智功德者：歎德也。方便智，即權智。菩薩具權實二智，故能真俗等觀，圓融無礙。實智照理，理無不徹；權智照事，事無不窮。有實智，故不住生死；有權智，故不住涅槃。上顯位，雖云羅漢，此歎德，即異二乘，故當別列。行獨大乘者：以不樂二乘，惟依最上乘，發菩提心，修習大乘行，故曰行獨大乘。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四眼者：以菩薩尚居因位，未得佛眼，故只具四。五通者：因無明未盡，於六通中，除漏盡通。三達，即三明：過去、宿命明；現在，天眼明；未來，漏盡明。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十力者，智論云：菩薩十力，一發心堅固力，二大慈力，三大悲力，四精進力，五禪定力，六智慧力，七身不厭生死力，八無生法忍力，九解脫力，十無礙力。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四無量心者：一慈，能與一切樂；二悲，能拔一切苦；三喜，能隨喜一切功德；四捨，能捨離一切煩惱。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四辯者：四無礙辯才也。一、法無礙辯：了知諸法，名相差別故；二、辭無礙辯：解一切眾生，殊方異類言音故；三、樂說無礙辯：隨眾生樂聞何法，一一能說故；四、義無礙辯：了知一切諸法之義，如地大，以質礙為義等。又解第一義諦，故得義無礙辯也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四攝者：一布施：結眾生緣，引令入信故；二愛語：好言勸勉，令起修行故；三利行：凡有所作，令得利益故；四同事：與之同事，親近易度故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    金剛滅定者，三藏師云：通十地皆名金剛，以觀智之力堅強，能破無明之惑，喻如金剛。又即金剛三昧，即首楞嚴三昧。一切功德皆成就者，總結也。上列三乘聖眾竟，下列六凡聽眾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有千萬億五戒賢者，皆行阿羅漢，十地回向，五分法身，具足無量功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列五戒賢者眾，首句列數，二句標名，五戒是所持法，賢者為能持人。戒能止惡生善，殺盜婬三戒，防身業；妄語戒，防口業；酒戒，通防身口意三業。若能持之，則諸惡自止。而仁、義、禮、智、信，諸善生焉。不殺仁也，不盜義也，不邪淫禮也，不妄語信也，不飲酒智也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    賢者：即清信士，能清心寡欲，信樂佛法，所以稱賢，耶優婆塞。翻為近事男，受持五戒，堪以親近承事三寶故。提謂波利等問佛：何不為我說四戒六戒？佛答：五者，天下之大數也。在天為五星，在地為五嶽，在人為五臟，在陰陽為五行，乃至在法為五戒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    皆行阿羅漢，十地迴向者：歎德也。以跡同凡夫，本皆羅漢。十地者，始從歡喜地，終至法雲地。迥向亦十，始從救護一切眾生，離眾生相迴向，乃至第十，法界無量迴向。迴向有二——一、迴向眾生：所修功德，施與一切眾生；二、迴向佛果：所作功德，迴向薩婆若，皆內秘大心之行，外現清信之身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五分法身者：戒身、定身、慧身、解脫身、解脫知見身。凡夫惑業所感，以五陰為身；聖賢清靜無為，以五分法身為體。無量功德皆成就：總結也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有十千五戒清信女，皆行阿羅漢。十地皆成就，始生功德，住生功德，終生功德，三十生功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列清信女眾。首二句舉數標名，三句下歎德。清信女：梵語優婆夷，即近事女也。皆行阿羅漢十地，同上釋。始生功德下，約十地，各有入住出三心。經云：善入出住百千三昧是也。始生：如十迴向入地心。住生：即住初地心。終生：即出初地心。若入二地，即為二地始生功德。地地三生，合為三十生，功德皆成就也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有十億七賢居士，德行具足，二十二品，十一切入，八除入，八解脫，三慧，十六諦，四諦，四三二一品觀，得九十忍，一切功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列七賢眾，首二句舉數標名。十億者：照本國數百萬也。七賢有二解——一、依小乘：五停心觀、別相念處、總相念處、併煖地、頂地、忍地、世第一地，共為七；此等調心順道，故名為賢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、依大乘：一初發心人，二名有相行人，三名無相行人，四名方便行，五名習種性，六名性種性，七名道種性。此七在地前，調心順道，名為七賢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    居士者，居家學道之士，又清淨自居之士。有有位有德者，如蘇東坡、白居易之類；有有德無位者，如龐居士、傅大士之輩。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    德行具足下歎德。先歎所具道品，此人在見道之前，惟具四念處，四正勤，四如意足，五根、五力，故只二十二品。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十一切入：亦名十遍處，入者，處也。青黃赤白，地水風火，空處，識處，是為十也。能廣能勝，境名遍處。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    八除入，亦名八勝處——一、內有色相，外觀色少：初修此觀；若觀多色，恐難攝持，故觀少色，若好若醜，不起貪瞋。二、內有色相，外觀色多：由觀道增進，雖觀多亦無妨礙；若好若醜，不起貪瞋。三、內無色相，外觀色少：若好若醜，不起貪瞋。四、內無色相，外觀色多：若好若醜，不起貪瞋。五青、六黃、七赤、八白，內無色，外觀青等四色照耀，勝於八背捨中青等四色，不起法愛，故名為勝。八解脫者：解脫以背捨為義，又名八背捨。一、內有色相，外觀色：先觀自身不淨，以欲界貪欲難斷，復觀他色不淨。二、內無色相，外觀色：已滅內身色相，又為欲界貪欲難斷，復觀外色不淨。此二背捨色貪心。三、觀淨色光明：背捨外色不淨觀，樂漸增長，遍身怡悅。四、空處：捨色觀空，與空相應。五、識處：捨空緣識，與識相應。六、無所有處：捨識，而緣無所有，與無所有處相應。七、非想非非想：識想將盡未盡，非有想，非無想，如燈將殘，半明半滅。八、滅受想：受想即能緣之心，行人厭患此心散亂，入定滅盡。定力充足，受想滅而不行，亦云滅盡定。此屬無漏，而得解脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    入此定能經多劫，色身不壞。迦葉尊者，受佛囑，傳衣彌勒，現在雞足山等彌勒下生，即是入此定。三慧者：聞思修三慧也。十六諦、四諦者：依四諦，各四觀，合為十六諦。如前解。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四三二一品觀，得九十忍者：四即四善根，煖頂忍世第一也。三即除煖位，二除煖頂，一除前三，合成十忍。約三界九地，成九十忍也。一切功德皆成就：總結也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有萬萬億九梵、三淨、三光、三梵，五喜樂天，天定，功德定，味，常樂神通，十八生處，功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列梵眾。首句舉數，以億積至萬萬也。九梵即第四禪本天：福愛、福生、廣果、無想，共四天，加寄居其中：無煩、無熱、善現、善見、色究竟，五不還天，合成九梵。三淨：（第三禪）少淨、無量淨、遍淨。三光：（第二禪）少光、無量光、光音。三梵：（初禪）梵眾、梵輔、大梵。亦合九梵，二九有十八梵天。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五喜樂天者：即謂覺、觀、喜、樂、一心，五支禪境。有謂別指五淨居天，受喜樂故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    天定功德定味下，歎德。天定者：報得定，一生禪天，自得其定。功德定者：修得定，即所修而得之淨定。味者：味著。以一字為句。即是味著禪定也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常樂神通者：色界天中，有報得、修得，二種神通。常樂者：屬修得，揀非報得也。十八生處：即十八梵天。功德皆成就者：總結也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有億億六欲諸大天。十善果報，神通功德，皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列欲界天眾：初二句舉數列名。六欲即欲界六天：一、四天天王，東持國，南增長，西廣目，北多聞。二、忉利天，此云三十三，天主居中，四方各八天，合成三十三天。三、夜摩天，此云時分。四、兜率天，此云知足；有內院外院。內院，是補處菩薩所居。五、化樂天，自化五塵欲境受樂。六、他化自在天，所有樂境，他所化作，自在受樂。六天之內，有男有女，皆未離欲，故名欲界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    古德頌云：四王忉利欲交抱，夜摩執手兜率笑，化樂熟視他暫視，是則名為六天欲。生天漸高，欲心漸輕。至第六天，若修離欲定，即能出離欲界，上生色界禪天。禪天之中，無有女人，亦非胞胎受生，乃自然化生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十善果報神通者：歎德也。十善，為生天因。世人於身口意三業，不作十惡行，即成十善。身不殺、不盜、不婬，居家之人不邪婬，口不妄言，不綺語、不惡口、不兩舌。意不貪、不瞋、不癡。十善滿足，身後生天，得六天中依正果報，受種種樂。亦有報得有漏五通，於六通中，惟除漏盡通；此通是出離三界聖人所得之無漏神通。未句總結。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有十六大國王。各各有一萬、二萬、乃至十萬眷屬。五戒、十善、三歸功德、清信行具足。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列人王眾；初舉國數，次明眷屬。五戒下歎德。五戒十善，解見在前。三歸功德者：佛未出世，世間無有真正三寶，以諸天邪師為佛寶；四圍陀典為法寶；諸外道眾為僧寶。如出世，如杲日麗天，群昏爍破。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    歸依佛：樹王得道，福慧兩足。歸依法：大小兩乘，離欲清淨。歸依僧：道高德重，人天師範。清信行具足者：即四信行，信佛法僧三寶及戒，隨分具足也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有五道，一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列五道眾。三界六道，今言五者，以阿修羅有胎卵濕化四生。化生修羅天趣攝，胎生修羅人趣攝，卵生修羅鬼趣攝，濕生修羅畜趣攝，故不別列。問：五道中有三途，何故諸天有不聞法者，而三途反有受道者？答：「大涅槃經」云：於戒緩者，不名為緩；於乘緩者，乃名為緩。自有乘急而戒緩，戒急而乘緩，乘戒俱急，乘戒俱緩，四種之別。諸天以過去持戒修定，故生天；不修慧，故不得聞法。三途以過去破戒，故致墮落；由修慧故，聲光所招，故得受道。俱急俱緩可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有他方，不可量眾。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列他方眾。文顯可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有變十方淨土，現百億高座，化百億須彌寶華，各各座前華上。復有無量化佛，無量菩薩，比丘，八部大眾，各各坐寶蓮華。華上普有無量國土，一一國土，佛及大眾，如今無異。一一國土中，一一佛及大眾，各各說「般若波羅密」。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此列變化眾。初不思議，能變淨土，此非常寂光淨土，乃現華臺實報淨相也。現百億座華，且明應身大千之化相也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二不思議力，能現諸佛、菩薩、比丘、八部︹八部即：天、龍、夜叉（此云輕捷）、乾闥婆（此云尋香天帝樂神）、阿修羅（此云非天無天德故）、迦樓羅（此云金翅鳥）、緊那羅（此云疑神頭有一角，天帝歌神其音最美）、摩呼羅迦（此云蟒神）併及大眾︺。各各坐寶蓮華，華上皆有無量國土。佛及大眾，如今無異。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三不思議力，能說般若。從一一國土中，一一佛及大眾，聖凡一致，各說般若，以為此經發起之端。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      他方大眾，及化眾，此三界中眾，十二大眾，皆來集會。坐九級蓮華座。其會方廣九百五十里。大眾僉然而坐。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結聽眾。他方大眾，結前第十一他方眾。及化眾，結第十二變化眾。三界中眾，結前十種此土眾。九級蓮華，九層華座也。廣九百五十里者：如維摩丈室，廣狹無礙。大眾僉然而坐，僉者皆也，同也，即同坐一處，同聆妙法也。以上通序，六種證信竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，十號、三明、大滅諦、金剛智，釋迦牟尼佛，初年月八日，方坐十地，入大寂室，三昧思緣。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下別序，一經發起因緣。文有五段：一如來入定，二光華地動，三大眾疑問，四音樂集眾，五如來出定。今初。爾時者：當爾六種成就之時。十號乃讚佛具足十號，名稱普聞，眾生歸信。一如來、二應供、三正遍知、四明行足、五善逝、六世間解、七無上士、八調御丈夫、九天人師、十佛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三明者：宿命明、天眼明、漏盡明。能知過去無量劫因緣，能見琩F界外雨滴頭數，能盡一切結習無明。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大滅諦金剛智者：大滅諦，即大寂滅海，無餘涅槃，此讚佛斷德。金剛，非因中斷惑之金剛觀智，乃果地證理之一切種智。堅固不壞，喻如金剛，此讚佛智德。者字：即讚佛是智斷二德究竟之人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    釋迦，此云能仁，歎佛利他悲德。牟尼，此云寂默，歎佛自利智德。佛是通號，釋迦牟尼是別號。以無量劫來，智悲並用，上求下化，故得是號。有二因緣：一、過去劫中，有佛出世，號釋迦牟尼。觀廣熾陶師，機緣已熟，特往化度。於傍晚時，率四大弟子，同至陶師窯所。廣熾見佛相好莊嚴，生大歡喜。問佛何往？佛云：來借一宿。廣熾以草敷座，延佛及僧入窯，禮拜瞻仰，心中發願：願我將來成佛，名字相貌，皆同今佛；四大弟子，名相亦然。佛為說法，發心修行，從因至果，果孚因願，故得是號。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、第二阿僧祇劫，燃燈佛出現於世。有善慧童子，買花供佛，佈髮掩泥，為佛行過。佛與授記：「汝於來世，當得作佛，號釋迦牟尼。」今果如所記。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初年月八日：此明時節。據吉藏法師疏云：成道三十六年，正月八日說此經，佛成道七年，方說餘般若。按諸傳記，已二十九年，加前七年，應在成道後三十六年，生年六十六，說此「仁王護國般若經」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    方坐十地者：即正住十地也。非菩薩所歷十地，乃如來所住十地。一、甚深難知，廣明智德地。二、清淨身，不可思議地。三、海藏地。四、神通智德地。五、明德地。六、無垢燄光開相地。七、廣勝法界藏明界地。八、無礙智慧地。九、無邊億莊嚴迴向，能照明地。十、毗盧那智藏地。此出「同性經」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    入大寂室，三昧思緣者：大寂室，即大寂滅定，梵語三昧，此云正定。思緣，乃思察眾生機緣。諸佛說法常儀，先須入定。如說法華，先入無量義處三昧等。此正入定觀機，方授法藥。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又如來那伽常在定，無有不定時。寂而常用，用而常寂，豈有入起定耶！然為眾生作前，如來欲說般若，尚須入定思緣，況餘人耶！思緣又作一解，思無相義，緣法性理，佛欲稱實而談。此乃發起之第一因緣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      放大光明，照三界中。復於頂上，出千寶蓮華，上至非想非非想天；光亦復爾。乃至他方恆河沙諸佛國土。時無色界，雨無量變大香華，香如車輪，花如須彌山王，如雲而下。十八梵天王，雨百變異色華。六欲諸天，雨無量色華。其佛座前，自然生九百萬億劫華，上至非想非非想天。是時世界，其地六種震動。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此光華動地，乃發起之第二因緣。光明而云大者，非日月燈之所能及，故能遍照十方三界中也。放光是現希有事，令眾生信得益；亦表以智慧明，破煩惱暗也。光有二種：一、神通光：以有緣諸子，散在各方，今欲召集，令聞般若，故放神通光。二、智慧光：以靜極光通，寂照含虛，分別法相，稱機而說，故放智慧光。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    復於頂上，出生千寶蓮華，上至非想非非想，其光亦爾，此現華相瑞。以眾生根性不一，或損光而發機，或見華而得益，故現華也。不現餘華，獨現蓮華者，以其方華即果，表因果同時也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    千寶蓮華：即千葉寶蓮華。華表因行，蓮而曰寶者，具有三義：一堅固義，二貴重義，三離垢義。表般若妙行，堅固不退，貴重無比，離垢絕相。又華從頂生，表最勝頂法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上至非想非非想天者：窮三界頂，其行可以度脫三界有情也。此天，人定時，以非有想；生滅識心，伏而未斷，實非非想。如燈將殘，忽明忽暗。光亦復爾者：所放之光，不獨橫遍十方，亦復豎窮三界也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乃至琩F諸佛國土者：謂從一界，乃至如琲e沙數諸佛國土。三界諸天，各各雨華，雨字去聲，落也。無色界天，雨無量變大香華：變而曰無量，指香華氣味色相，轉變無盡。香如車輪，華如須彌：即形容大相。如雲而下：是譬喻其多。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十八梵天王，雨百變異色華：初二三禪，三三九梵，四禪四天，及五不還天，亦九梵，合成十八梵，屬色界。六欲諸天，雨無量色華：文皆可知。三界諸天雨華，供養如來善說般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：如來未曾出定，未動舌根，何謂說般若？答：無說之說，乃為真說。昔日，須菩提宴坐石室，空中散華。須菩提問：散華何人？曰：我帝釋天。又問：散華何為？帝曰：供養尊者，善說般若。須菩提曰：我乃無說。帝曰：尊者無說，我亦無聞。無說無聞，是真般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    其佛座前，自然生九百萬億劫華，上至非想非非想天，前佛頂上出花，顯正報瑞。此佛座前生花，顯依報瑞。劫者級也，級即層也。上至非想非非想天，亦豎窮三界也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是時世界，其地六種震動者：欲令眾生，有所警覺，不安沉迷，得悟般若。六種，即：動、踊、起、震、吼、擊。上三屬形，下三屬聲。以表形聲兩益。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，諸大眾，俱共僉然生疑，各相謂言：「四無所畏，十八不共法，五眼法身，大覺世尊，前已為我等大眾，二十九年，說『摩詞般若波羅密、金剛般若波羅密、天王問般若波羅密、光讚般波羅密』，今日如來放大光明，斯作何事？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此大眾疑問，乃發起之第三因緣。爾時，即入定現瑞時。一會大眾，咸皆生疑，互相諮問，僉然：即皆然也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四無所畏四句：讚歎佛德。無所畏者：「十住毗婆娑」云：不懼外難故。一、一切智無畏：於一切諸法盡知盡見。二、漏盡無畏：佛五住究盡，二死永亡。三、盡苦道無畏：於盡苦之道，能知能說。四、說障道無畏：於障道之法。能知能說。十八不共法者：佛證最上一乘之理，不與三乘共故。一身無失，二口無失，三念無失，四無異想，五無不定心，六無不知已捨心，七大欲無減，八精進無減，九念無減，十慧無減，十一解脫無減，十二解脫知見無減，十三身業隨智慧行，十四口業隨智慧行，十五意業隨智慧行，十六智慧知過去世無礙，十七智慧知未來世無礙，十八智慧知現在世無礙。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五眼者：肉眼、天眼、慧眼、法眼、佛眼也。古有偈云：天眼通非礙，肉眼礙非通，法眼唯觀俗，慧眼知了空，佛眼如千日，照異體還同，圓明法界內，無處不含容。通非礙者：天眼，能觀障外之色，面前雖有障隔，亦復能見，通達無礙也。礙非通者：肉眼，但觀障內之色，如有一紙障隔，即礙而不通。法眼：能觀俗諦，有為因果事相之法。慧眼：了知常無常諸法皆空。佛眼：智光圓滿，等照一切；照差別異相之境，還同平等一如之體。圓明洞徹法界之內，無處而不含容。佛一眼具足五眼，菩薩惟前四，二乘惟前三，天道、鬼道具二，人與脩羅、地獄、畜生四道惟一。若有修證，所具不定。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法身者：生佛同具，平等一如，無有高下。此為自性清淨法身，在聖不增，在凡不減，惟是眾生雖具，迷而不覺，法身埋沒在五蘊山中，如金在礦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如來因地，依本覺法身理體，起始覺智用，斷惑證真，證得一心本源。修德有功，性德方顯，是為離垢妙極法身。離五住垢，極三智妙，法身顯現，體遍十方；能起報化大用，如金出礦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    大覺世尊者：即究竟果覺，得一切種智，三覺圓滿，萬德畢具。為六凡有情世間，三乘正覺世間，所共尊仰故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前已為我等大眾下，序昔疑今。前二十九年，說四般若。按佛成道後七年，方說般若，此當約通五時說，莫泥於別五時。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「摩訶般若」：即「大品般若」。佛於王舍城耆闍崛山說。「金剛般若」：金剛是喻，具有堅明利三義。以喻實相般若，堅固不壞；觀照般若，靈明洞徹；文字般若，斷惑利器，以能詮具修斷功用故；佛在舍衛國說。「天王問般若」：亦舍衛國說。後還靈山，說「光讚般若」。今日，是如來成道後，三十六年正月八日。如來放大光明，斯作何事？佛放光，非無緣而放；但未知斯光，為作何事，此即大眾疑問之詞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，十六大國王中，舍衛國主波斯匿王，名曰月光。德行十地，六度三十七品，四不壞淨，行摩訶衍化。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十六大國王，皆乘願而來，輔揚法化，故得預般若勝會。諸王中，以波斯匿王為領袖。梵語波斯匿，此譯勝軍。與佛同日而生。賢明英勇，能破強敵，軍勝諸國，故號勝軍。又名月光，世人所號。以佛為日光，王為月光，兩輪並耀世間也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛：是王都，其國為憍薩羅國，以都城勝故，琤H舍衛稱。譯為豐德，國有五欲財寶之豐，人有解脫多聞之德。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    德行十地下歎德。以王乃大權示現，內秘十地行，外現帝生身。乘願利生，故與佛同日而生。六度者：布施度慳貪，持戒度諸惡，忍辱度瞋恨，精進度懈怠，禪定度散亂，智慧度愚癡。有事度理度之別：事度，但修事行，未契真如，即權教菩薩所修。理度，乃稱真如理，修六度行，一一離相，了達三輪體空，即實教菩薩所修。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三十七品者：四念處、四正勤、四如意足、五根、五力、七覺支、八正道。以十法為根本，謂信戒念定慧，進思除喜捨，開六合四，開信為二：信根、信力。開戒為三：正語、正業、正命。開念為四：念根、念力、念覺支、正念。開進為八：四正勤、進根、進力、進覺支、正精進。開定為八：四如意足、定根、定力、定覺支、正定。開慧為八：四念處、慧根、慧力、擇法覺支、正見。以上共三十三，加思惟、除、喜、捨則成三十七。以為入道之品，亦云道品。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四不壞淨者：信三寶及戒，為不壞之淨法。信佛具一切智，以為人天導師。信法如阿伽陀（西域藥名，譯普去，能普去諸病），能醫眾生心病。信僧修如實行，堪作眾生模範。信戒為清淨法，能斷一切染業。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    行摩訶衍化者：梵語摩訶衍，此云大乘。月光本大乘願行，以之教化國民，使合國人民，信受大乘共行六度故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      次第問居士寶、蓋、法、淨名等八百人。復問須菩提、舍利弗等五千人。復問彌勒、師子吼等十千人。無能答者。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    次第問者，依次諮問。先問俗眾，次問聖眾。居士者：清心寡欲，居家守道之士。寶蓋法淨名等，智者疏云：寶是寶積，蓋是月蓋，法是法財，淨名是維摩詰也。略舉上首，等餘八百。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    次問須菩提（譯空生），解空第一；舍利弗（譯鶖子），智慧第一。舉二上首，等餘五千人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    彌勒譯慈氏，過去從大慈如來，修習慈心三昧。本名阿逸多，譯無能勝。現居兜率內院，次補佛位，師子吼，似喻菩薩說法無畏，故以名焉。亦舉二上首，等餘十千。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    能無答者，有二意：一、放光現瑞，必有因緣，如來境界，非下位所知，故無能答。二、如彌勒等深位菩薩，領知如來放光現瑞，欲說般若妙法。如來出定會當自說，所以不答。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，波斯匿王，即以神力作八萬種音樂；十八梵天，六欲諸天，亦作八萬種音樂。聲動三千，乃至恆河沙佛土，有緣斯現。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此音樂集眾，乃發起之第四因緣。波斯匿王，以眾疑莫決，乃奏樂供佛，冀佛出定，為眾決疑。色界、欲界、諸天亦作音樂，聲動三千世界。從一世界，輾轉而至恆沙佛土，有緣之處，斯現樂音之聲，令聞雲集，入此大會。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      彼他方佛國中。南方法才菩薩，共五百萬億大眾，俱來入此大會。東方寶柱菩薩，共九百萬億大眾，俱來入此大會。北方虛空性菩薩，共百千萬億大眾，俱來入此大會。西方善住菩薩，共十恆河沙大眾，俱來入此大會。六方亦復如是。作樂亦然，亦復共作無量音樂，覺寤如來。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    彼他方菩薩，聞音雲集，先四方雲集。六方亦復如是者：即東南、西南、東北、西北、上方、下方、為六方，亦如四方聞音即集。作樂亦然者：作諸音樂，亦如欲色諸天。共作無量音樂、覺寤如來者：非如來在定，為聲塵所動曰覺寤，二禪天尚不為聲所動，決如來乎！今言覺寤者，乃知機感盈前，大教當施耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛即知時，得眾生根，即從定起，方坐蓮華師子座上，如金剛山王。大眾歡喜，各現無量神通，地及虛空，大眾而住。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此如來出定，乃發起之第五因緣。首二句，即佛在定中，思察施教機緣，知時節已至，眾生根機亦熟，當發海潮音，故即從定起，方昇法座。乃表從無住本，起化他用。蓮華師子座者：蓮華安在座上，如來坐在華中，師子座，如「釋論」云：非是實師子，亦非木石師子，以如來是人中師子。師子是獸中王，師子一吼百獸腦裂。如來為法中王，能伏天魔外道。所坐之處，若座若床，皆名師子也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如金剛山王者：堅固不動之義。如來法身堅固，無動無壞，又應化身，不為世間利、衰、毀、譽、稱、譏、苦、樂，八風所動。譬如金剛山王，巍然不動。大眾歡喜者：喜如來，先以定動，此時必以智拔；將施大法，決我深疑，生我勝解，令獲利樂，故所以喜。各各現通，隨神力之勝劣，有在地而住者，在空而住者。此即攝心安住，佇領大法。序品竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a02">
</a>
<span style="color:#333399">
     觀空品第二
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上文序分已周，此下正宗宜顯。正宗文有六品，分為四類：前觀空品、菩薩教化品、二諦品，此三品明護佛果、護十地行因緣，名為內護。次護國品，明護國土，名為外護。三散華品，明報恩供養。四受持品，明弘經德貌。此為如來正說宗要之理，是名正宗分。後囑累品，屬流通分。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    觀空者：觀字讀去聲，觀是能觀正智，空是所觀妙境。以無相智，觀無相境。智與境冥，境與智合，境智合一，能所俱寂，是為觀空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又觀，是無得正觀。空，是實相真空；非凡夫所認之頑空，外道所取之斷空，二乘所證之偏空；乃大乘菩薩，以般若正智，觀空非空，空中具足妙有。故言觀空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，佛告大眾知：「十六大國王，意欲問護國土因緣。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此申告大眾。爾時：即六種成就，感應道交之時。佛智鑒機，知諸王問意，故申告於眾，汝等應知：十六大國王，國土雖各不同，而護國之意則同，欲令七難不起，妖災銷滅，四境清夷，萬民安樂，故欲問護國土因緣；此則生下外護經文。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「吾今先為諸菩薩說護佛果因緣，護十地行因緣。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此許示說意。觀佛許示說意，與諸王問意，似不相合。實則我佛，欲說根本護國之法。夫國家之興衰，則以人民之善惡為轉移。人民之善惡，則以王者之化導為標準。今欲護其國土，須重乎人民。欲善其人民，端資乎教化。欲施以教化，先立其內行。內行若成，外護得備，所以應先明內護也。護佛果者：即生此品護果經文；護十地行者：即生下教化品護因經文；均屬內護。國土則為外護矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「諦聽諦聽！善思念之！如法修行！」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此誡聽思修，勖以三慧。聽而曰諦者，諦實而聽，不特聞言，而貴聞義之與聞意，即聞慧也。思念而曰善者，非意識之思惟念慮，乃正思惟之與正念，即思慧也。修行而曰如法者，如佛所說法，依教起行，即修慧也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，波斯匿王言：「善！大事因緣故，即散百億種色華，變成百億寶帳，蓋諸大眾。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    王言善者，信順之辭。信知如來，善識物情，善能啟迪，故曰善。大事因緣者：法華經以開示悟入佛之知見，為大事因緣。佛之知見，眾生本具，祇因一向沉迷，埋沒在五蘊山中，如金在礦。佛為眾生開其本有，令得顯現。示以平等，生佛一如。此開示者，約如來邊說。欲令眾生，悟佛知見，本來具足。入佛知見，進趣佛道。此悟入者，約眾生邊說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    今經明成佛因果，為大事因緣。「智度論」云：佛說般若，無央數眾生，當續佛種，是為大事。又「大品」云：須菩提白佛言：世尊！般若為大事故起，龍樹菩薩釋云：能破眾生諸大煩惱，能與諸佛無上大衣，名為大事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    散百億種色華：恭敬供養，表行因。變成百億寶帳：表得果。蓋諸大眾：表慈悲益物，普蔭眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，大王復起作禮，白佛言：「世尊！一切菩薩，云何護佛果。云何護十地行因緣？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此月光請問內護因緣。經家先敘請法之儀。復起作禮，身業恭敬。白佛言世尊，口業恭敬。身口必由意業發動，是則三業恭敬。下請詞，因聞如來言：先為菩薩說護佛果，護十地因緣，故牒其詞，以請之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛言：「菩薩化四生，不觀色如，受想行識如，眾生我人，常樂我淨如，知見壽者如，菩薩如，六度四攝，一切行如，二諦如。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下文有三問答。上月光初問，此佛初答。明生法二空，中道寂滅，與佛果無二。佛言菩薩化四生者：菩薩以利生為事業，智悲並運，隨機施化，作大饒益。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四生，包括三界六道。天、獄惟化生。人道、阿修羅道、畜道，皆有四生。鬼道有胎化二生。人道胎生，眾所共知。毗舍信彌羅，兄弟三十二人，從卵生。濕生王，從濕生。輪王寶女蓮華化生。修羅，化生者天趣攝；胎生者人趣攝；卵生者鬼趣攝；濕生者畜趣攝。畜生，走獸胎生，飛禽卵生，昆蟲水族有濕化二生。菩薩運心平等，普皆化度。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    不觀色如者：他譯有二句：不觀色相，不觀色如。今此一句，亦具二義，即不觀色，不觀如也。色居五陰之首，故先明之。色以質礙為義，內五根、外六塵皆色也。本文指四生之色。觀（當讀去聲）是能觀之智，色為所觀之境。菩薩化四生，不觀胎卵濕化四生之色相；此有智，能了色即真空，不著有也。亦不觀四生之色如（即空也）；此有悲，能達色為幻有，不著無也。有無不著，全歸中道。雖終日化四生，實無四生可化，是名化四生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    凡夫妄見，色相實有，所以對色起憎愛心，造作諸業，輪迴不息，如狗臨井，自吠其影。互相吠故，而起惡心，以致墜井而死。二乘之人，厭色為礙，析色歸空，沉滯化城，不能涉俗利生，此亦偏見。菩薩觀智現前，了知色即是空，空即是色，無生無滅，性體自如，不假智推方如。若以智遣色存如，猶是觀心未淨。今圓觀，不觀如者，則空有不羈，境智俱寂也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    受想行識如者：受以領納為義，想以取像為能，行以遷流為相，識以了別為用，例上可知，此五陰明法空。下眾生我人三句，明生空。眾生者：地水火風四大，與受想行識四心，眾法和合而生，故名眾生。我人者：於五陰本來無我無人中，妄執實有我人之相。今不觀眾生相，亦不觀如。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常樂我淨者：眾生於無常計常，於苦為樂，無我執我，不淨計淨，是為四顛倒。如來證之，則為四德，菩薩了知，倒本無倒，故謂之如。今不觀倒相，亦不觀如，即心境雙亡也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    知見壽者如者：意識名知，眼識明見，色心連持，一期住世，是為壽者。亦不觀如見壽者如。眾生自性，本來空寂，不待觀而後空，此明生空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    菩薩如者：非但所化生空，即能化之菩薩，亦性本自空。所修六度四攝（布施愛語利行同事）一切行門，以及真俗二諦，無不皆空。但以方便力，引導於眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：上不觀法如、生如真義，與「淨名經」所云：一切眾生皆如也，一切法亦如也，賢聖亦如也，至於彌勒亦如也，豈不相背耶？答：「淨名」觀如，離有見、常見。此不觀如，離無見、斷見。非特不背，自是更進一層，緣觀俱寂也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是故一切法性，真實空。不來不去，無生無滅，同真際，等法性，無二無別，如虛空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故二字，承上起下之詞。是生法二空故，一切法性，本是真空；一切包括之義，切字去聲，不可作切物之切字解。一切法是事，性是理，事則無量差別，理則唯一平等。事依理起，事不離理；法依性起，法不離性；如依金作器，器依金成，器不離金。器之相，無量差別；器之性，唯是一金。一切差別諸法，不離平等一性，亦復如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    真實空：即指一切法性，乃是真如實際，空諸妄染。此空非凡夫所見之頑空，亦非外道所計之斷空，亦非二乘所證之偏空，乃第一義空，是謂真空，圓滿普遍。來無所從，去無所至，故曰不來不去。本自無生，究竟無滅，故曰無生無滅。同真如實際，等圓明法性。無二者：凡聖一如。無別者：迷悟同體。喻如虛空：不變隨緣，隨緣不變，廣大平等，無處不周。同「楞嚴」所云：一切眾生，本源真如，即是如來成佛真體。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是故陰入界無我，無所有相，是為菩薩行化十地，般若波羅密。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故陰入界無我，無所有相者：以是一切法無二無別之故。陰是五陰亦名五蘊。蘊者積聚義，陰是蓋覆義。謂積聚五法，蓋覆真性故。合色法為一，開心法為四。入是十二入，即六根六塵也。入有二義：一、根有入塵之功能，二、根為塵所入之處所，故名為入。開色法有五根六塵，合心法唯意根。界是十八界，六根、六塵、六識、三六合為十八界。開色法，有六塵及前五根；開心法，有意根與六識；各有界限不混，故名為界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無我者：諸法本來無我，眾生妄認五陰、六根、六識，色心為我。既有一我執之迷，則貪瞋癡慢之心生矣，殺盜婬妄之業作矣。舉國皆然，則人心日險，世道日非，國些日亂。又國與國有一我見存焉，則紛奪擾攘，戰禍起焉，世界不得和平。故佛說陰入界無我者，明生空也；了達生空，則我尚不可得，一切惑業，從何而生。人人如是，而國不護而自護矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無所有相者：謂諸法之相本空，本無所有，如夢中境。「金剛經」云：「凡所有相，皆是虛妄。」迷者妄執諸法實有，同夢中人，由夢想顛倒故，妄執夢境為實。夢可意境，則生愛：夢違情境，則生怒。此境不待夢醒故空，正在夢時，本無有相。一切眾生亦爾，未曾覺悟，都在大夢之中。現前世間諸法，無非夢境。此非譬喻，乃是實語。世界是個大夢場，一切眾生，樂欲不同，即是同床異夢。我作如是說話，只恐有人不信，以夜間有夢，日間何以為夢？當知一夕之夢為小夢，一生之夢為大夢。諸葛武侯曰：「大夢誰先覺，平生我自知。」豈非指一生為大夢耶！一切諸法，完全是夢境，故無有相，此明法空也。了達法空，不生貪愛。不貪則無爭，無爭則國治而天下平矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是為菩薩行化十地，般若波羅密者：此結歸以上生法二空，是為菩薩行化之指南。菩薩化眾生，不觀色，不觀如，境智俱寂，進趣十地，而到涅槃之彼岸。十地差別，不離般若。即「金剛經」云：一切賢聖，皆以無為法而有差別。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「若諸法爾者，菩薩護化眾生，為化眾生耶？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此第二問答。月光領前生法二空之義，問眾生尚不可得，云何可化？若諸法爾者，牒上文：四生同真際，等法性，畢竟空寂。而菩薩護化眾生者，為是有化眾生耶？為是無眾生可化耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！法性，色受想行識，常樂我淨。不住色，不住非色，不住非非色，乃至受想行識亦不住，非非住。何以故？非色如，非非色如。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明真則無化。法性者：諸法真空實性也。不待觀而後空，本性空故。眾生之五陰，如來之四德，一一無非全體法性，故不住有無二邊；不住色者，不住色邊。不住非色者，不住空邊。不住非非色者，不住下略非色二字，即不住非色非空邊。不住上，略不住亦色亦非色一句。又不住色者，遣色法。不住非色者，遣空法。不住非非色者，遣空空法也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又智者疏云：「具足應云：不住色，不住非色，不住亦色亦非色，不住非色非非色。」其中文略第三句，及第四句非色二字。以色即是空，故不住色。以空即是色，故不住非色（非色即空也）。以色空無二而二，故不住亦色亦非色。以色空二而無二，故不住非色非非色。四句咸離，以顯不住行也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乃至受想行識亦不住，非非住者：乃至二字，超略之詞。超略四德不談，可以例知故也。受想行識亦不住，離有也。非不住，離空也。第二非字，作不字理易明顯。雙離空有，自然歸於中道矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故下，徵釋不住之義。非色如，故不可定言住色。非非色如，故不可定言住非色。色與非色，二皆不住，方是般若無住真宗。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「世諦故，三假故，名見眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此約俗則有化，世諦即俗諦也。上真諦，明一切法皆空。此俗諦，明一切法皆有。若偏尚於空，未免壞世間相，不能成行利生。今順世俗諦，立建化門。三假者：法假、受假、名假，解見在前。由此世諦三假因緣，故生法二相宛然，名見眾生。有善惡因果三界六道，依正二報，苦樂昇沉等，即有能化所化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「一切法性實故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結成生空義。一切法，指胎卵濕化四生。其相雖有生滅，其性本來真實。契經云：「一切眾生，即涅槃相，不復更滅。」「金剛經」云：「實無眾生，得滅度者。亦性實義。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「乃至諸佛，三乘、七賢八聖，亦名見。六十二見，亦名見。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明邪正見，俱是見者。乃至極果諸佛，若存有佛見，與大乘菩薩，中乘緣覺，小乘聲聞；七賢者：五停心、別相念、總相念、煖地、頂地、忍地、世第一地。八聖者：四果四向。若執名相，分別諸法，亦名見著，不見諸法實性。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六十二見為邪見。計五陰有，即常見。計五陰無，即斷見。以此斷常二見為本，輾轉妄計，成六十二見。各解不同，查法數自明。此論聖凡有見，俱是見著。即「楞嚴」所云：知見立知，即無明本；知見無見，斯即涅槃。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若以名，名見一切法，乃至諸佛，三乘四生者，非非見一切法也。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明假名名見，乃是正見。重呼大王以告之曰：若但隨俗，以假名名見一切法，不執實有能見所見，方為正見。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乃至諸佛下，一切聖凡，見一切法，上一非字，謂非假名名為見者，即非真見一切法性也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「般若波羅密，有法非非法，摩訶衍云何照？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此第三問答。問：般若若是有法，各辨照用。若是非非法，云何照用？非非法者：非有法非無法也。若是有法，可依有而照。治是無法，可依無而照。既非有非無，摩訶衍云何能照？摩訶衍譯為大乘，即般若也。般若妙智，能運載行人到於彼岸，故有乘義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！摩訶衍見非非法。法若非非法，是名非非法空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此中佛之答意，謂若執有無二見，即非般若妙智。大乘正見，非有法，非無法也。法若非有法，則不落常見。若非無法，則不落斷見。末句是名非非法空者：正是般若妙智。了達諸法實性，如鏡中像，非有非無。決不著有著無，而成斷常二見，是名非非法空，不待觀而自空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「所以者何？法性空故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上句徵，下句釋。徵云：所以有無俱空者何也？釋曰：諸法自性本來空故。大乘般若，雙照有無，可辨照用也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「法性空，色受想行識空，十二入十八界空，六大法空，四諦，十二緣空，是法即生、即住、即滅、即有、即空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上略約般若以明空，下別列諸科以明空，顯護佛果之般若也。首句法性者：諸法真空實性也。亦即大乘般若實相正體。實相者：非有相，非無相，有無相空，是為實相。又為諸法所依之性，是名法性。實相法性，名異體同。「楞嚴」則曰如來藏，「涅槃」則稱佛性。此法性本來無一物，故曰空。由法性空故，所以諸法皆空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    色受想行識空者：果報空也。色有內色外色，內色是正報根身，外色是依報世界。受想行識是心法。五陰空，即身心世界皆空。此觀照般若功深，方能如是。「心經」云：「觀自在菩薩，行深般若波羅密多時，照見五蘊皆空，度一切苦厄。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十二入：是受用空。六根為能受用，六塵為所受用。十八界是性別空，根塵識三，見與見緣，並所想相，如虛空華，本無所有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以上陰入界三，乃如來對機設教。眾生心色二迷，有輕重不同。為迷心重者說五陰，合色開心。為迷色重者說十二入，開色合心。為心色二迷俱重者說十八界，心色俱開。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六大：名遍到空。「阿含經」云：六王各諍其大。地云：我能勝載一切萬物。水云：我能滋潤一切。火云：我能燒照一切。風云：我能生動一切。識云：若無我者，色則敗壞，雖復各稱我大，識為主也。六大畢竟無性，故曰六大法空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四諦，十二緣空者：四諦是境空，十二緣是義空；苦是世間苦果，集是（五住煩惱）造業招苦之因。滅是出世樂果，道是離苦得樂之法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十二因緣，有流轉還滅二門。流轉門，無明緣行（過去二支因），行緣識，識緣名色，名色緣六入，六入緣觸，觸緣受（現在五支果），受緣愛，愛緣取，取緣有（現在三支因），有緣生，生緣老死（未來二支果）。約三世論兩重因果流轉生死，無有休息，即苦集二諦之義。還滅門，自無明滅，乃至老死滅，即滅道二諦之義。空者，明十二因緣，本來寂滅，非二乘所知故也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是法即生、即住、即滅、即有、即空者：此五即字，乃釋成般若真空之義。是法：即指上文色等諸法。常途所謂，諸法先生、次住、後滅，有過現未三世之相。今則不然，以諸法無常，轉變不停。「楞伽」云：初生即有滅，不為愚者說。如「淨名」云：汝今即時亦生、亦老、亦滅也。即有即空者：不壞相而見空也，以色即是空故。餘可例知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「剎那剎那，亦如是。法生、法住、法滅。何以故？九十剎那為一念，一念中一剎那，經九百生滅。乃至色一切法，亦如是。以般若波羅密空故，不見緣，不見諦，乃至一切法空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上廣就諸法辯空，此獨就心法辯空。剎那：時之最短者。眾生之心，剎那剎那，念念生滅。亦如是者：以心法例同諸法也。法生、法住、法滅者：心法亦具即生即住即滅三相。何以故？徵詰之詞。由來生滅相違，何以故而能相即？釋云：九十剎那，合為一念。一念中，一剎那經九百生滅。九十，九百計算，一念合有八萬一千生滅。即所謂初生則有滅也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生皆執心法實有，不了自性本空，故佛舉一念無體，以辯其空。既以九百生滅，成一剎那，則剎那無體。以九十剎那，成為一念，則一念無體。以此推之，乃至色一切法，亦如是者：以諸法例同心法，亦是即生、即滅、即有、即空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以般若波羅密空故者：非但無所照，亦無能照。以般若智中，無毫釐實法，照無所照故。既無所照，則能照亦空。故不見十二因緣，不見四諦。此二雖屬無漏法，亦復不可得。不見者：以空故不見也。乃至一切法空，此總結諸法皆空，以是般若護佛果也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「內空、外空、內外空，有為空，無為空，無始空，性空，第一義空，般若波羅密空，因空，佛果空，空空故空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明諸法本來空，世出世間，有漏無漏，悉本空寂。由本空故，併能空之空亦空。若依「大智度論」，明十八空。問云：若廣說諸法無量，空隨諸法，亦應無量：略說惟一空，所謂一切法空。今以但說十八耶？龍樹答云：若略說，則事不周；若廣說，事繁難悟。如服藥少，則病不差，多則更增其患；空亦如是。若說一空，則不能破種種邪見，及諸煩惱。若多說，則近滋蔓。今說十八空，正得其中。本經惟說十二，意亦如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    內空者：謂內六根，從緣和合而有，本無神我。外空者：外六塵，亦由心生法生，亦無我所。內外空者：合根塵而觀，離塵則根無自性，離根則塵無自相。「楞嚴」云：見與見緣，並所想相，如虛空華，本無所有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有為空者：陰入界等有為之法，因緣和合，虛妄有生，因緣別離，虛妄名滅；乃屬幻妄名相，所以故空。無為空者：無為則無所作為，即無漏涅槃之法。古德云：涅槃生死等空華，是以亦空。無始空者：外道以冥初為始，破此見故，名無始空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    性空者：諸法自性本空，迷者妄執實有；為破此執，故說性空。第一義空者：為對世諦不了義，而說最勝第一義。世諦本空，此亦不立，若立即屬法愛。般若波羅密空者：能證之智空也；執有能證之智，即屬智愛。因空者：金剛以還，所修因行，皆悉空寂，故名因空。果空者：圓滿菩提，歸無所得，故名果空。空空故空者：先以空，空諸法，空為能空，諸法是所空。若住此空，即為空病未除，亦名頂墮細障。是則能空之空，故亦當空。如以藥治病，病愈藥除，若執藥不除，藥復成病矣。若能了悟諸法本是空，是名真護佛果也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「但法集故有，受集故有，名集故有，因集故有，果集故有，十行故有，佛果故有，乃至六道一切有。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上以般若如理智照真，辯於空。此以般若方便智照俗，辯其有。但法集故有者：乃即空以觀有也；非同凡夫，妄執諸法為實有。法即色心諸法，由因緣和集而故有。受：即領納，由根塵和集而故有。名：即假名，由字句和集而故有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    因集故有者：由惑業從緣集起，是生死因，即集諦也。果集故有者：由色心從結業集起，是生死果，即苦諦也。十行故有者：自十信至十地，從緣集起，通名十行故有，即道諦也。佛果故有者：涅槃從因行集起，故名佛果故有，即滅諦也。乃至六道一切有者：約三界二十五有，一一因果不亡，一切皆有也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！若菩薩見法、眾生、我人知見者；斯人行世間，不異於世間。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此乃舉失之文，下科顯得。若菩薩見有實法、及與眾生，即生法不空，我人知見未泯。斯人，指菩薩。行於世間，全同凡夫情見，不異於世間也。如「金剛經」云：若作是言：我當滅度無量眾生，即不名菩薩。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「於諸法而不動、不到、不滅、無相、無無相，一切法亦如也。諸佛法僧亦如也，是即初地一念心，具足八萬四千般若波羅密。即載名摩訶衍，即滅為金剛，亦名定，亦名一切行。如『光讚般若波羅密』中說。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此乃顯得之文，以般若智照，了達諸法本空，故不為所動。不到者：「智度論」云：平等之法，一切聖人，所不能到。善吉白佛言：乃可餘聖不能到，佛何故不到？佛言：乃至佛亦不能到，何以故？佛即平等，平等即是佛。佛與平等無二，故名不到也。不滅者：法本不生，所以不滅。譬如空華，本無生處，復何所滅；皆由病眼，妄見生滅。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無相無無相者：了達色即是空，故無相；空即是色，故無無相。必須雙約色空解，不可單約色相一邊解。無無相，則進一層，併無相亦無之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切法亦如也：總括一切諸法，體即法界，法界一相，如如不動，故曰亦如也。諸佛法僧，三寶之名雖別，三寶之體無殊，亦以法界為體，故曰亦如也。是即初地一念心，具足八萬四千般若波羅密者：初地菩薩，一念相應，親證實相真心，此心具足八萬四千法門。按「賢劫經」辯，三百五十度，始從修行度，終至分舍利度，為三百五十功德門。一一各修六度，即成二千一百。復對十善，則成二萬一千。復以四善根，各具二萬一，合成八萬四千諸波羅密也。即對治八萬四千諸塵勞門。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    即載名摩訶衍者：即者就也，就般若運載功能論，應名大乘。乘有運載之功，堪運行人到如來地故。即滅名金剛者：就般若破惑力用論，應名金剛。金剛能破壞一切，一切不能壞金剛。能離散亂，寂而常照，故亦名定。能利自他，導修眾行，亦名一切行也。未句引證，如「光讚般若」中說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！是經名味句，百佛、千佛、百千萬佛，說名味句。於恆河沙三千大千國土中，成無量七寶，施三千大千國土中眾生；皆得七賢、四果。不如於此經中起一念信。何況解一句者。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上明實相觀照二般若，此明文字般若。文字為能詮，實相觀照為所詮，故重呼大王而告之。是經名味句者：一字曰字，二字曰名，如菩提如來之類。多字成句，或四字一句，五六字不句不等。句中所詮名味，味即義味，句字在味字上則順。是經所有名句味，一切諸佛，皆說此名句味，以證佛佛道同，其說無二。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    於恆河沙下，舉喻況勝。初明沙界寶施，令眾得樂。次明更以法施，令其得果。雖具財法二施，不如於此經中起一念信。信而曰一念者，清淨信也。不著相故，信知諸法，性本真空。則一念相應，一念佛；念念相應，念念佛；是以超勝。一念信心，尚且如是，何況解一句者：何況反顯之詞，既能解，自必能說；可令自他，不斷佛種。有相財法二施，豈能及耶！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「句非句，非非句。故般若非句，句非般若。般若亦非菩薩。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    句是文字。非句者：離文字相。非非句者：上一非字，亦作離字解，併離非句。此二句明文字性空。故般若之智，非文字言句：文字言句，非般若之智。此二句明文義俱空。般若亦非菩薩者：般若是法，菩薩是人，般若中求菩薩不可得。此句明人法皆空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「何以故？十地三十生空故。始生、住生、終生、不可得，地地中三生空故。亦非薩婆若，非摩訶衍，空故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故，徵釋之詞，釋上人法皆空之故。十地者：般若分為十地，地地有始住終三生，合為三十生。始生，是本地初向上地時為始；中間無礙道中，增進時為住；解脫道中，得證上地時為終；三生悉不可得，故空。此數句即解釋十地三十生空故。亦明般若非菩薩之所以，不著菩薩因行故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非薩婆若者：薩婆若，乃佛果之異名，譯為一切種智。非者：不著如來果證故。非摩訶衍者：摩訶衍是大乘義，能乘之因人果人俱空，所乘之法亦空也。從般若非菩薩至此，佛法僧三寶俱非，即前三寶亦如義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若菩薩見境、見智、見說、見受者，非聖見也。倒想見法，凡夫人也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此文舉邪觀之非，下段顯正觀之是。上文已明境智人法俱空，若菩薩更有見境，則塵相未亡。見智，則識想仍在。見說見受，則人我未泯，皆非正見。聖者正也。乃是顛倒妄想，見法實有，即迷理執相之凡夫人也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「見三界者，眾生果報之名也。六識起無量欲無窮，名為欲界藏空。惑色所起業果，名為色界藏空。惑心所起業果，名無色界藏空。三界空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下顯正觀，先約染淨因果，以明空相。次約無聽無說，以辯空相。再先明生死空，後辯佛果空。見三界：了知乃是眾生所受果報之名而已，非實有三界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六識起無量欲無窮者：依六識分別六塵，起種種貪著五欲之心；欲愛住地煩惱，輾轉無窮。名為欲界藏空者：煩惱依欲而生，故名為藏。無自性，故名為空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惑色所起業果者：惑是迷惑，色界雖得離欲，尚迷於色，具有五陰，色陰最強，故名色界。業：即不動行（有漏禪定）；果：即所感果報；猶屬分段。名為色界藏空者：色愛住地煩惱，從色而生，故名為藏。亦無自性，故名為空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惑心所起業果者：無色界，雖然滅色歸空，於五陰中，尚有四陰，故云惑心。若論其業，亦不動行（四空定）；若論果報，猶屬分段。就依報說，欲色二界，皆有宮殿住處。無色界，惟心寂寞，無宮殿也。名為無色界藏空者：有愛住地煩惱，從心而生，故名為藏。亦無自性，故名為空。三界空者：總結三界分段生死，惑業果報，皆空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「三界根本無明藏亦空。三地九生滅。前三界中，餘無明習，果報空。金剛菩薩藏，得理盡三昧故，惑果生滅空。有果空，因空故空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    首句無明曰根本者：以無明能生一切染法，故得根本名；即根本不覺心，亦名曰迷，亦名曰癡，對枝末而說根本也。藏者：無明不覺故心動，由是三細俄興，六麤競作，染法依之而生，故曰藏。無明無性，故曰空。此明變易生死因空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三地九生滅者：智者云：有人言，三地者：一見地、從十迴向至發光地。二修地、從燄慧地至遠行地。三究竟地、從不動地至法雲地。三地中各有始生、住生、終生、故云九生。滅：即空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前三界中，餘無明習，果報空者：前明斷三界中五住正使，此明所餘無明習氣果報亦空。此明變易生死果空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    金剛菩薩藏，得理盡三昧故者：此明空之所由。十地菩薩，用金剛觀智之力，具十種深觀，故名金剛菩薩藏。而得照窮法界，達理盡性，極無明源，名理盡三昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惑果生滅空者：惑即無明，變易生死因也。果即果報，變易生死果也。若因若果，微細生滅之法亦空。有果空，因空故空者：有果空，即變易生死果報空，因空即變易之惑因空，故空。即由因空故，而果自空。所謂因亡則果喪也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「薩婆若亦空。滅果空，惑前已空故。佛得三無為果，智緣滅，非智緣滅，虛空。薩婆若果空也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上明生死染法空，此明佛果淨法空。薩婆若空，佛之智德空；滅果空，佛之斷德空；亦即菩提涅槃二俱空。惑前已空故者：惑即五住煩惱，佛五住之惑，早已空故。又解惑性本空，由來寂滅故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛得三無為果者：總標；下別列。智緣滅者：佛以正智緣觀，滅諸煩惱，名智緣滅無為。非智緣滅者：以自性清淨，離煩惱垢，不假智緣滅惑，名非智緣滅無為。虛空無為：以所證之理，猶若虛空，名虛空無為。薩婆若果空者：即總結佛果體空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！若有修習聽說。無聽無說，如虛空。法同法性，聽同說同，一切法皆如也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上約染淨因果，以明空相。此約無聽無說，以辯空相。若有修習聽說，執有聽說，則與般若相違。「金剛般若」云：說法者，無法可說，是名說法。說既無說，聽亦無聽；無聽無說，是真般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「淨名經」云：夫說法者，無說無示，其聽法者，無聞無得也。如虛空無形無相，故無說聽。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法同法性者：上一法字，如來所說之法。無說而說，說即無說，本同真空法性，寸絲不掛，一塵不染，聽說皆同。以一例諸，則一切法皆如也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！菩薩修護佛果，為若此。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前諸王欲問護國土因緣，佛云：吾今欲為諸菩薩說護佛果因緣，護十地行因緣。時月光王問佛：一切菩薩，云何護佛果？佛為廣說諸法空義，染淨因果，一切皆如。故此結答，菩薩修護佛果，為若此。若此二字，即指上文所說護果之義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「護般若波羅密者，為護薩婆若、十力、十八不共法、五眼、五分法身、四無量心、一切功德果，為若此。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    護般若波羅密，是護因，護因原為護果。為護薩婆若，即護佛果也。十力者：即如來所證實相之智，了達一切，悉能遍知，無能破壞，無能超勝，故名為力。一、知是處非處智力：知一切因緣果報，如作善業，知得善報，名知是處；若作惡業，望得樂報無有是處，名為非處。二、知三世業報智力：知一切眾生過現未來三世業緣果報生處。三、知諸禪三昧智力：知諸禪定淺深次第，自在無礙。四、知諸根勝劣智力：知諸眾生根性勝劣，得果大小。五、知種種解智力：知諸眾生種種樂欲，善惡不同。六、知種種界智力：知諸眾生種種界分不同。七、知道至處智力：知六道有漏行所至處，涅槃無漏行所至處。八、天眼無礙智力：見諸眾生死時生時，端正醜陋，善惡業緣。九、宿命無礙智力：知無量世無量劫，死此生彼，姓名飲食苦樂壽夭等事。十、漏盡無餘智力：於一切煩惱餘習氣分，永斷不生。是名十種智力。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十八不共法者：諸佛功德智慧，超越九界，所得十八法，不與凡夫三乘共。一、身無失：諸佛久脩戒定慧慈悲，功德滿足，煩惱俱盡，故身業無失。二、口無失：具無量辯才，善巧方便，隨機說法，令得悟證，故口業無失。三、意無失：又名念無失：修甚深禪，心不散亂，於諸法無著，得第一安隱，故意業無失。四、無異想：於諸眾生，平等普度，心無揀擇，冤親一相，是名無異想。五、無不定心：行住坐臥，四威儀中，那伽常在定，無有不定時，故無不定心。六、無不知已捨：於一切法，慧照覺知，當捨則捨；無有一法，不知而捨。七、欲無減：具修眾善，常欲度脫一切眾生，心無厭足。八、精進無減：身心精進，無有疲倦，常度眾生，不休不息。九、念無減：常念一切諸佛之法，智慧滿足，念念相應。十、慧無減：具一切智，無邊無盡，隨宜說法，亦無有盡。十一、解脫無減：遠離執著，一切無礙，有為無為，二俱解脫。十二、解脫知見無減：佛於一切解脫法中，知見明了，分別無礙。十三、一切身業隨智慧行：現種種身，調伏眾生，隨智應機，令眾得益。十四、一切口業隨智慧行：以微妙音，隨智而轉，化導利益一切有情。十五、一切意業隨智慧行：以清淨意，隨智而轉，入眾生心，而為說法。十六、智慧知過去世無礙：慧照過去，所有一切，情無情法，遍知無礙。十七、智慧知未來世無礙：慧照未來，所有一切，情無情法，遍知無礙。十八、智慧知現在世無礙：慧照現在，所有一切，情無情法，遍知無礙。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五眼五分法身，四無量心，解見在前。以及一切果上所證功德，護之之法為若此。即如上文依文字般若，起觀照般若，照見一切法性，法性即實相般若也。此為護佛果之因緣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛說法時，無量人眾，皆得法眼淨、性地、信地。有百千人，皆得大空，菩薩大行。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明時眾獲益。佛說法時：即佛說護佛果法已竟之時。無量人眾：極言其多。皆得法眼淨者：破無明，見法身，終日對境，終日無境可對。頭頭是道，法法全真。洞明森羅及萬象，一法之所印。或得性地：即通教三人共行十地，略九舉一也。或得信地：即教圓十信位菩薩也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有百千人，皆得大空，菩薩大行者：此百千人，乃大根眾生。故一聞大法，即得大空，大行。大空大行，乃別地圓住菩薩所得。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：佛說般若，何以會眾得益不同？答：如來說法，譬如一雨所滋，隨其根莖大小，各得受潤；如其種性，各得生長：故一音演說，受益不同也。二觀空品竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a03">
</a>
<span style="color:#333399">
     菩薩教化品第三
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前品明護佛果，此品明護十地行，是菩薩所脩之行。唐譯為菩薩行品，此為菩薩教化品者，菩薩智悲並運，二利繁興，起如幻教化，度如幻眾生。菩薩修行，若單運悲，是隨相行。若單運智，是離相行。若智悲雙運，是無住行。今是無住行，終日教化眾生，不住教化之相。品者，類也。以五忍法，品類相從，故名曰品。在內護三品中，是第二；全經八品此當第三。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「世尊！護十地行菩薩，云何行可行？云何行化眾生？以何相眾生可化？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此月光王，第二問護十地行因緣。菩薩：是能護之人。問有三意：初問自利行相；云何行可行者：即何等行法，可依之修行，而成十地行也。次問利他行相；云何行化眾生者：用何等行，可以教化眾生，而令得益也。三問所化眾生相；以何相眾生可化者：即觀察何等相眾生，是為當機，可以教化也。下文世尊逐一答示。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛言：「大王！五忍是菩薩法：伏忍上中下，信忍上中下，順忍上中下，無生忍上中下，寂滅忍上中下；為諸佛菩薩修般若波羅密。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此佛答初問。先略說五忍，是菩薩自行之法。後分別十四忍，顯菩薩自行法之相。十四忍皆依實相般若為體。實相無相，無所不相，以無為法而有差別。伏忍上中下者：地前三賢，十住、十行、十回向、為伏忍位。以有智能伏煩惱，但伏而未斷，不能親證法身，故名伏忍。而分上中下者，十住為下忍，十行為中忍，十回向為上忍。例如一地有始生住生終生也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    信忍者：初二三地，得無漏信，名為信忍。四五六地，順趣無生，名為順忍。七八九地，諸念不生，名無生忍。各有上中下三忍，以前地為下，次地為中，後地為上。第五寂滅忍惟二，十地為下忍，佛地為上忍。生滅既滅，寂滅現前，名寂滅忍。是因果合說。前品護果非無因，此品護因非無果。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    名為諸佛菩薩修般若波羅密者：一切諸佛，皆修此五忍之行，得成正覺。一切菩薩，應修此般若妙行，得到涅槃彼岸也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子，初發想信，恆河沙眾生，修行伏忍，於三寶中，生習種性十心：信心、精進心、念心、慧心、定心、施心、戒心、護心、願心、迴向心，是為菩薩能少分化眾生。已超過二乘，一切善地。一切諸佛菩薩，長養十心，為聖胎也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明下伏忍習種性。男子所以稱善者，以能入習種性，修行十住行故。初發想信者：十信之中，未入十住，不曾見道，但能依理起想，故名想信。想信若成，即入十住。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    恆河沙眾生，修行伏忍者：以喻能發大心修行眾生之多。但發心雖多，遇緣成退者亦多。如菴羅樹，花多果少；如大魚母胎，子雖無量，成就者少。偈云：「菩薩發大心，魚子菴羅花；三事因中多，及其結果少。」
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    於三寶中，生習種性十心：伏忍之內有三品，此當下伏忍。於三寶真淨法中，起熏習心，漸熏成種，以為進趣佛道之性，故曰習種性。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十心者：善順三寶，曰信心。無有懈退，曰精進心。明記不忘，曰念心。勝解不謬，曰慧心。一念不動，曰定心。破除慳貪，曰施心。調護三業，曰戒心。守護三寶，曰護法心。上求下化，曰願心。迴向三處，曰迴向心；三處：謂眾生、真如、佛果也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是為菩薩能少分化眾生者：此明下忍功能。具足十心，得入初住，則能善巧方便，教化眾生。言少分者，以智悲未勝故。已超過二乘者：由二乘入，祇求獨善其身，而無大悲救世行願，故不及住位菩薩，能化他也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切善地者：十信名善。經云：十善菩薩發大心，長別三界苦輪海。上超過二字，雙貫一切善地，言併超信位菩薩也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切諸佛菩薩，長養十心，為聖胎者：十住是三賢之始，成佛之因。三賢位，皆名聖胎。一切諸佛菩薩，長（上聲）養十心，以為聖胎。既遊道胎，成就覺胤，後登大覺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「次第起乾慧，性種性有十心。所謂四意止：身受心法，不淨苦無常無我也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明中伏忍。次第起乾慧者：漸次增進十行，無有定水潤心，乾有其慧，故名乾慧。性種性者：上一性字，即前習種所修之性，而成此因性。種即因也，故曰性種性。修行十行。所謂下，標列十心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四意止者：即四念處觀，以意根起慧觀，令心止住故。身受心法：是所觀境；眾生於此境上，而起四種顛倒。不淨等，即能觀之功所成。一、觀身不淨，除執身為淨之倒。二、觀受是苦，除以苦為樂之倒。三、觀心無常，除執妄心為真常之倒。四、觀法無我，除執五陰為實我之倒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「三意止：三善根，慈施慧也。三意止，所謂三世，過去因忍，現在因果忍，未來果忍也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三意止有二：一、即三善根。無貪善根，是施；無瞋善根，是慈；無癡善根，是慧；故釋曰慈施慧也。二、即三世忍。觀十二因緣，過去無明行二支，為因忍；現在八支，前五識、名色、六入、觸、受，屬果；後三愛、取、有，屬因，為因果忍；未來生、老死、二支，為果忍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是菩薩亦能化眾生，已能過我人知見眾生等想。及外道倒想所不能壞。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是菩薩亦能，教化眾生：即中伏忍之功能。觀五陰無我，我見不立，人見亦亡。人我知見雙亡，何有眾生等想，故云已能過我人知見眾生等想。能觀三世因果，乃生滅法，故非常。循環不絕，故非斷。而外道計斷、計常，二種顛倒妄想，所不能壞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復有十道種性地。所謂觀色識想受行，得戒忍、知見忍、定忍、慧忍、解脫忍。觀三界因果，空忍、無願忍、無相忍。觀二諦虛實，一切法無常，名無常忍。一切法空，得無生忍。是菩薩十堅心。作轉輪王，亦能化四天下，生一切眾生善根。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明上伏忍，復有十位道種性地。道指初地平等道。種亦因也。謂此十堅心，能與平等道為因性，故云道種性地。修行十回向。所謂下，標列十心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    所謂觀色識想受行者：此列五陰為所觀法。色下先列識者，以四陰皆識為主故。得戒忍等，是能觀智，轉五陰成五分法身。由觀色陰，便得戒忍；以作與無作戒，皆色陰攝。觀識陰，便得知見忍；以知見皆屬識陰攝。觀想陰，便得定忍；以定由想心不行故。觀受陰，便得慧忍；以領納境界，慧照分明，了知如幻故。觀行陰，便得解脫忍；以念念遷流，了知無常生滅，而得解脫故。觀三界下，明三空忍。三界，是眾生所依止處。因是業因，果是果報。菩薩觀察三界善惡業因果報，皆依妄惑所造妄業而招妄報。妄無自體：觀苦因空，遍計本空，得空忍。觀苦果空，依他如幻，得無願忍。不願受有漏果報，觀因果空，得無相忍。以三界上下之法，畢竟皆空，空故無相。此非同外道，撥無因果之空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    觀二諦虛實者：觀俗諦是虛，一切有為諸法，遷流不住，畢竟無常，得無常忍。觀真諦是實，一切所有諸法，湛然空寂，體無生滅，得無生忍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是菩薩十堅心：堅者堅忍，即前十忍。上屬自利，下則利他。作轉輪王：即金輪王，有七寶隨身，故能化四天下。在南贍部洲，統領餘三洲，能生一切眾生善根。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「又信忍菩薩。所謂善、達、明、中行者，斷三界色煩惱縛。能化百佛千佛萬佛。國中現百身千身萬身。神通、無量功德。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明五忍中，第二信忍。信有三種：一想信，輕毛菩薩十信是。二久信，三賢菩薩是。三證信，初二三地菩薩是。今當第三，證信中道法身之理。首句標名。此忍有三位，所謂二字，指釋之詞。善：即善覺忍，初地善覺人法二俱空寂故。達：即達觀忍，二地觀察真俗通達無礙故。明：即明慧忍，三地智慧光明，照了諸法故。中行者：依中道修行之者。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    斷三界色煩惱縛者：明離障。以初地斷貪煩惱，二地斷瞋煩惱，三地斷癡煩惱。此三種煩惱，緣於色境而起，不得自在為縛。菩薩於初二三地，觀色諦無相，不取著色法，故斷色縛。然非不觀心諦無生，但從麤顯先斷者說耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    能化百佛等：明攝化大用。依「地論」攝報果中，初地化百佛世界，二地化千佛世界，三地化萬佛世界。現身亦然。神通變化，饒益眾生，功德無量。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「常以十五心為首：四攝法、四無量心、四弘願、三解脫門，是菩薩從善地至於薩婆若，以此十五心為一切行根本種子。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明勝行。首句總標十五心，下別列。四攝法者：以四法攝化眾生；一布施：不出財法無畏三種，攝令歡喜生信。二愛語：善言勸化，攝令悅服生解。三利行：作饒益行，攝令起因。四同事：以變化身，入諸趣中，與同事業，攝令受化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四無量心者：慈，是與樂；悲，能拔苦；喜，則隨喜功德；捨，則捨離諸惡。一一廣大平等，故稱無量。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四弘願者：自利利他。因觀眾生無邊，未度苦諦，故發弘願，度盡眾生。因觀煩惱無盡，分劑頭數，故發弘願，斷盡煩惱。因觀法門無量，可對眾機，故發弘願，學遍法門。因觀佛道無上，福慧圓滿，故發弘願，心成佛道。第一願屬下化，第四願屬上求。三二兩願通上下，不學法門，難斷煩惱。煩惱未斷，自救不了，安能度生？法門未學，煩惱不斷，佛道何自而成？菩薩四弘齊發，二利繁興。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三解脫門者：是無漏三三昧。離縛，名為解脫；能通涅槃，故號為門。一空解脫門，觀諸法本空故。二無相解脫門，因空，故不見諸法之相。三無願解脫門，因無相，故無所願求。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是菩薩下：顯忍功能，從善覺地起，至薩婆若如來智海止。以此十五心，為一切行根本種子，諸地皆不能離此心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「又順忍菩薩。所謂見、勝、現法，能斷三界心等煩惱縛，故現一身於十方佛國中，無量不可說神通化眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明五忍中，第三順忍。順趣無生忍觀，而未正得，故名順忍。此忍有三位：所謂見、勝、現法。見，謂慧見分明，是第四燄慧地，下文名燄慧忍。勝，謂二種殊勝：一教化眾生，二不順煩惱，是第五難勝地，下文名勝慧忍。現法，謂因緣觀解現前，是第六現前地，下文名現法忍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    能斷三界心等煩惱縛故者：明離障。此三位，能觀三界心諦，本無所得。知心無生，不取心相，故能斷迷心煩惱。不為心等煩惱所縛，而得自在。然非不觀色諦無相，今從多故，但說斷心等煩惱縛耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    現一身於十方佛國中者：此明攝化大用。有二解：一、十方佛國之多，而言現一身者，乃是一身不分而普現，萬機咸應而無違。有無量不可說之神通妙用，教化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、依「地論」攝報果中，燄慧地菩薩，能現一億佛身，能化一億佛國眾生。難勝地，能現千億身，化千億世界眾生。現前地，能現百千億身，化百千億世界眾生。按上身數國相同，於十方一一佛國，各現一身，無量不可說神通變化，利樂眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「又無生忍菩薩。所謂遠、不動、觀慧，亦斷三界心色等習煩惱故，現不可說不可說功德神通。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明五忍中，第四無生忍，首句標名。無生忍者：於三界內外，不見有少法生，不見有少法滅，親證法性無生之理。常途，謂初地得無生忍，實則八地真得無生法忍。此忍有三位：所謂遠、不動、慧觀。遠，即第七遠行地，下文名遠達忍，能至有功用心後邊故。不動、即第八不動地，下文名等覺忍，有相煩惱不能動故，真無功用道。觀慧，即第九善慧地，下文名慧光忍，成就妙慧，善說諸法故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    亦斷三界心色等習煩惱故者：此明治障。七地斷微細現行之業果，八地斷諸功用，九地斷不行利他之障。言心色等習煩惱：前斷色心二縛現行正使，是麤煩惱；今即斷色心種子餘習，是細煩惱，故加一習子，即正習俱除也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    現不可說下：明攝化大用。重言不可說，是西域十大數之極數，極言其多也。又不可說者，以功德神通，說不能盡也。又依「地論」攝報果中，七地，現百千億那由他身，化生亦爾。八地，現百萬三千大千世界微塵數身，化生亦爾。九地，現十阿僧祇百千佛剎微塵數身，化眾生亦爾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次寂滅忍。佛與菩薩同用此忍入金剛三昧。下忍中行，名為菩薩。上忍中行，名為薩婆若。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明五忍之第五寂滅忍也。「涅槃」云：寂滅者，名為一心。前之四忍，未盡心源。今此一忍，色心正習俱寂，和合識相亦滅。又五住煩惱已寂，二種生死已滅，故名寂滅忍。此忍惟有上下二品。十地菩薩，與佛同用。此忍不同餘經，餘經則以十地為下忍，等覺為中忍，妙覺為上忍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    入金剛三昧者：第十法雲地菩薩，入金剛觀智，破最初一品生相無明。惟此智力堅強，喻如金剛。三昧是定。此菩薩定慧均等，斷於諸法中不得自在障，為無礙道。因位所攝，是下忍中行。依「地論」攝報果，得十不可說佛剎微塵三昧等。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上忍中行者：即最後一剎那，惑盡智圓，為解脫道：果位所攝。得一切智，名為薩婆若，即佛果之異名。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「共觀第一義諦，斷三界心習。無明盡相為金剛，盡相無相為薩婆若。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    共觀第一義諦者：此明除障。第十法雲地，寂滅下忍，與佛地，寂滅上忍，共觀最上一佛乘，第一義諦，中道一心之理。即「楞嚴經」所謂：一乘寂滅場地，乃眾生本具佛性，萬妄本空，一真清淨，從來未曾動著纖毫，在凡不減，在聖不增，常住妙明，不生不滅；是謂寂滅場地。今從凡夫地，修證至此，菩薩究竟地，與如來果地，共觀此理。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    斷三界心習無明者：此三界，指分段變易二種三界。前無生忍中，雙斷色心麤分習氣，此更斷心法微細習氣，即最初一念，獨頭生相無明。獨頭生相者，無端突然而起，虛妄惑相。「起信論」云：由不如實知真如法一故，不覺心起，而有其念。此一念，即微細心習。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又曰無始無明。一切有為之法，皆從因緣而生。現世之果，由前世之因而生。前世之果，更由前世之因而生。惟此無明無因而生，為一切惑之根本。無明之先，更無有始之惑法，故稱無始。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無明，有根本枝末之分。枝末無明，依根本而起，是麤相。根本無明，依真如而生，是細相。真如非實有生，無端妄起。「楞嚴經」佛答富樓那云：無明無因，譬如城中演若達多（人名，譯云祠授），晨朝以鏡照面，愛鏡中頭，眉目可見。瞋責己頭，不見面目，以為魑魅。無狀狂走，到處覓頭，狂佈妄出，實無所因。心習無明，乃生住異滅，四種夢心中，屬生相無明。生是最先起，滅是最後除。從凡夫地，或聞如來經教，或聞知識開導，了知眾生本具佛性，從本覺體，起始覺智。始覺者，先本不覺，因聞教法，方始覺悟，故稱始覺。依始覺智，斷無明惑，從麤向細，「起信」分生住異滅四相，天台分五住地惑：見惑一住，思惑三住，塵沙無明合為一住。無明又約位分四十二品，此當四十一四十二兩品，最極微細，最為難破。須入金剛三昧，有金剛觀智之力，方能斷除。金剛觀智為能斷，無明心習為所斷。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    盡相為金剛，盡相無相為薩婆若者：此明無礙解脫二道，因果差別之相滅盡相者：但盡色心麤細之相，因位已極，破和合識相，滅相續心相。生滅既。是金剛後心，無礙道中斷惑之相，非佛地證果之相。此因異於果，故名金剛。盡相無相者：非但能盡惑相，併盡相亦無。所謂緣觀並冥，境智俱泯，寂滅現前，是解脫道中證果之相。此果異於因也，故為薩婆若，得一切智。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「超度世諦第一義諦之外，為第十一地薩云若覺。非有非無，湛然清淨，常住不變，同真際，等法性。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛窮一心本源，圓滿菩提，歸無所得，前三賢多住世諦，十聖多住第一義諦。佛超出三賢十聖之外，為第十一地，成一切種智之佛。問：薩云若，與前薩婆若何別？答：一云，但梵音楚夏，彼此無殊。二云，薩婆若，是一切智。薩云若，是一切種智。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非有非無者：世諦是有，真諦是無。由超度世諦，故非有。超度真諦，故非無。又佛果無學絕相，故非有。具足萬德，故非無。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    湛然清淨四句：圓滿湛然，離垢清淨。妙極法身，常住不變。盡未來際，饒益眾生。同真如實際，等真空法性也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「無緣大悲，教化一切眾生。乘薩婆若乘，來化三界。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明攝大用。悲有三種：生緣悲、法緣悲、無緣悲。無緣者：不緣假名眾生，不緣五陰法性，任運利生，無緣無慮。此無緣，無所不緣，故其悲稱大。悲能拔苦，欲拔眾生之苦，須行教化其心。心斷惡因，自離苦果。當知教化，乃根本拔苦之法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乘薩婆若乘者：上一乘字，讀平聲，乃乘車之乘。下一乘字，讀去聲，乃車乘之乘。佛已出三界，因大悲愍念眾生沉淪之苦，故乘一切智乘，來化三界。此由智興悲，以悲乘智，普化眾生，令入佛道。上段非有非無，屬法身。此段隨緣利生，是應化身。上二句應身，下二句化身。又前是化他心，後是化他身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：前九地化土，云百萬億阿僧祇微塵數佛剎之廣：此但云三界，何其狹耶？答：三界有分段、變易二種三界，統九法界眾生，包括迨盡，佛界亦在其中，不得以常途三界視之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！一切眾生煩惱，不出三界藏。一切眾生果報二十二根，不出三界。諸佛應化法身，不出三界。三界外無眾生，佛何所化。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此承上來化三界之文。三界稱藏者，以能含藏一切聖凡染淨因果故。眾生煩惱，有事理之分。事煩惱，屬分段三界。理煩惱，屬變易三界。故皆不出三界藏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生果報二十二根不出三界者：即是依五住煩惱之惑，造成漏無漏業，感得染淨果報。二十二根，眼等六根、憂喜苦樂捨、五受根、男女二根，及命根，此十四種染法攝。信進念定慧五根、及三無漏根、一未知當知根、二已知根、三具知根，此八種淨法攝。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    諸佛應化法身，不出三界者：謂諸佛三身，常在三界，說法利生，故云不出。問：應化可云不出，法身如何亦云不出？答：以法身不離應化也。「大經」云：我今此身，即是法身。「華嚴經」云：亦名釋迦，亦名盧舍那等。當知三身，即是一身，故法身亦得云不出三界也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三界外無眾生，佛何所化者：謂三界外，實無眾生，故云佛何所化。問：三乘聖人，雖超三界，猶是眾生，仍待佛化，何謂界外無眾生？答：三乘雖出分段三界，仍住變易三界，實非界外。界外實無眾生為佛所化也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是故我言，三界外別有一眾生界藏者，外道「大有經」中說，非七佛之所說。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故者：承上以是界外無生之故。所以我言，三界外別有眾生界藏者：即是外道「大有經」中所說。「大有經」，乃印度六派哲學中之勝論派所說。彼將宇宙萬有，別為六種：一實，謂諸法實體。二德，即道德也。三業，為作用。四大有，與實德業，同為一有。五同異，如地望地是同，地望水是異。六和合，諸法和合而有。「大有經」即彼第四派所說此三界外別有眾生。故云若說三界外別有眾生，即同外道說也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非七佛之所說者：七佛，乃過去莊嚴劫千佛中後三佛：過去毗婆尸佛、尸棄佛、拘留孫佛。現在賢劫千佛中前四佛：毗舍浮佛、拘那含牟尼佛、迦葉佛、釋迦牟尼佛。以佛佛道同，所說亦同。言三界外別有眾生者，非是七佛所說之正法也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！我常說一切眾生斷三界煩惱果報盡者，名為佛。自性清淨，名覺薩云若性。眾生本業，是諸佛菩薩本所修行，五忍中十四忍具足。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此文前半，歎果異因。眾生本業下，舉因該果。一切眾生，指六凡三乘，斷分段變易兩種三界，麤細煩惱，漏無漏果報盡者，名為佛。自性清淨，名覺薩云若性者：自性，即生佛同具之真如自體，本覺佛性，一向埋沒在五陰煩惱塵勞之內。今復本心源，究竟清淨，以始覺智，契本覺理，名為大圓滿覺，一切種智之性。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生本業者：即眾本生所修之業，清淨解脫，故是諸佛菩薩本所脩行。從因至果，五忍，有十四忍具足。前十三，是菩薩因行。後一忍，是諸佛果覺。皆不離眾生本業。以上答自利行相，兼利他。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「云何菩薩本業清淨，化眾生？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    下答第二利他行相，兼自利。因隔前問太遠，月光重白佛言：「云何菩薩本業清淨，化眾生？」菩薩以十地，具修十度，於生死涅槃，二無所著，故曰本業清淨。以此教化眾生；不同凡夫執相著有，自既有縛，豈能化眾生？亦不同小乘滯寂沉空，無大悲心，豈能化眾生？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛言：「從一地，乃至後一地，自所行處，及佛行處，一切知見故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此答菩薩本業清淨。從第一歡喜地，至後第十法雲地，自所行處，是因地。及佛行處，是果地。一切皆以佛之知見故。佛知見者，真知無知，無所不知，真見無見，無所不見。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「本業者，若菩薩住百佛國中，作閻浮四大天王。修百法門，二諦平等心，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下廣答本業，約十地，分十種差別。一、明歡喜地菩薩，住百佛國中，指所化土。作南閻浮提一方之四天王，即南方增長天王也，明增上生。諸經明位不同，恐繁不引。修百法門者：十善各明十善，為百法門，真俗二諦，圓融無礙，為平等心。以此化度一切眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩住千佛國中，作忉利天王。修千法門，十善道，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、明離達地菩薩，即離垢地；離破戒垢，通達三觀，故名離達。住千佛國，是所化土。作忉利天王，明增上生。梵語忉利天，此云三十三天，在須彌頂。東西南北各八天，天主居中，即帝釋尊天是也。修千法門，明所解法門。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十善道化一切眾生者：世間人王，如能以十善治世，則民心善，而國運興矣。十善者：一、不殺：慈仁愛物，不忍殺害，那有戰爭殺人之事。二、不盜：他人財物，不與不敢，那有劫盜搶奪之事。三、不邪婬：崇尚禮節，不犯外色，那有姦婬狎褻之事。四、不妄語：不敢虛妄發言。五、不綺語：不敢花言巧語。六、不惡口：不敢惡罵傷人。七、不兩舌：不敢搬弄是非。修此四善，那有詐欺哄騙之事。八、不貪：知足常樂，那有不義取財之事。九、不瞋：退讓容忍，那有結冤忿怒之事。十、不癡：事理明白，那有黑幕暗昧之事。國家果以十善化民，則舉國淳善，自可七難全消，災厄不起，民安而國泰矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩住十萬佛國中，作燄天王。修十萬法門，四禪定化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三、明發光地菩薩，住十萬佛國，化境為廣。作燄天王，即夜摩天王，明增上生。夜摩此云時分，是空居天，以綵雲為地，日月光明，上照不及。天人身有光明，以蓮華開合，而分晝夜之時分。修十萬法門，明所解法門。四禪定，即離生喜樂定，定生喜樂定，離喜妙樂定，捨念清淨定；以此四禪教化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住百億佛國中，作兜率天王。修百億法門，行道品化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四、明燄慧地菩薩，住百億佛國中，指所化土。作兜率天王，明增上生。梵語兜率，此云知足。修百億法門，明所解法門。行道品，即三十七道品，教化一切眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住千億佛國中，作化樂天王。修千億法門，二諦四諦八諦化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五、明難勝地菩薩，二句指所化土。作化樂天王，明增上生。王者自化五欲之境，而自受樂。八諦，有云：有作四諦，無作四諦。又云：無常苦空無我為四，常樂我淨為四，合為八諦。餘可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住十萬億佛國中，作他化天王。修十萬億法門，十二因緣智，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六、明現前地菩薩，二句指所化土。作他化天王，明增上生。他化者五欲之境，他天所化，為其自在受用。餘亦可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住百萬億佛國中，作初禪王。修百萬億法門，方便智，願智，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    七、遠行地菩薩，二句指所化土。作初禪王，明增上生。修界內有漏禪定。方便智者，權智，善巧方便也。願智者，大願平等也。常以二智化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住百萬微塵數佛國中，作二禪梵王。修百萬微塵數法門，雙照方便神通智，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    八、明不動地菩薩，二句指所化土。作二禪梵王，明增上生。梵者淨也，因生色界，離欲清淨故。雙照方便神通智者：雙照真俗二諦，方便善巧，不相違礙，能發神通之智，以此化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住百萬億阿僧祇微塵數佛國中，作三禪大梵王。修百萬億阿僧祇微塵數法門，四無礙智，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    九、明善慧地菩薩，二句指所化土。作三禪大梵王，明增上生。以四無礙智，化眾生。四無礙智者，即法義辭樂說，四無礙辯也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩，住不可說不可說佛國中，作第四禪大靜天王，三界主。修不可說不可說法門，得理盡三昧，同佛行處，盡三界源，教化一切眾生，如佛境界。是故一切菩薩，本業化行淨。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十、明法雲地菩薩，先舉所化土。作第四禪大靜天王，明增上生。即摩醯首羅大自在天王。居色界頂，神用廣大，智慧第一，為三千大千世界主。修不可說不可說法門，明所知法門。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    得理盡三昧者：即金剛定。梵語三昧，此云正定。以金剛觀智，照窮一心之理，而得金剛正定。同佛行處四句：同在寂滅忍位，盡分段、變易，二種三界生死之源，教化眾生，背塵合覺，返本還源，如佛境界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故下二句：總結諸菩薩業，上文月光所問：云何菩薩，本業清淨，化眾生？佛答五忍功德。至此結云：以是之故，一切菩薩，本業化行淨。即諸菩薩本所修業，教化眾生，利他之行，清淨無染。不著生死，不住涅槃，故稱為淨。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若十方諸如來，亦修是業，登薩婆若果，作三界王，化一切無量眾生。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結如來業。一切如來，亦修是清淨本業，從因感果，得一切智。應機示現，作三界大法王，教化無量眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，百萬億恆河沙大眾，各從座起，散無量不可思議華，燒無量不可思議香，供養釋迦牟尼佛，及無量大菩薩。合掌聽波斯匿王說般若波羅密。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下明大眾慶蒙法利，先修供養。華是菩提心華，香是大乘戒香。供佛及僧，以冀聞法領解。聽匿王說者：以匿王助轉法輪也。又大眾修財供養，匿王以法供養。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      今於佛前，以倡歎曰：
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結集經人序列之詞，先大眾修供，今匿王偈讚。偈者竭也，以少文竭盡多義，故名為偈，即同諸經中重頌。此中五十九行，前六行總頌上義；次四十五行，別頌十四忍；後八行，結頌五忍功德。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「世尊導師金剛體，心行寂滅轉法輪，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      八辯洪音為眾說。時眾得道百億萬，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時六天人出家道，成比丘眾菩薩行。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此三行歎別行三寶。首句：歎佛身業不思議，佛為有情正覺二世間中，九法界眾生之所共尊，故曰世尊。導師者：能引導眾生，出離生死苦海，而登涅槃彼岸之師。證究竟固法身，盡未來際，永劫不壞，猶如金剛，故曰金剛體。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    次句心行寂滅轉法輪者：歎佛意業不思議。佛之心行處滅，而歸寂滅真心，鑒機施教，轉妙法輪。法而曰輪者，有推碾眾生麤細煩惱之功，有運載眾生出離生死之力，故喻如輪。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三句八辯洪音為眾說者：歎佛口業不思議。八辯者，依「梵摩喻經」，一最好、二易了、三調和、四柔軟、五不誤、六不妄、七尊慧、八深遠，此之八音，見足四辯，故云八辯。洪者大也，其音能遍十方法界，以為眾生隨機宣說一切妙法。此雖讚佛寶，含法寶在內。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    時眾得道百萬億三句：讚歎僧寶不思議。天無出家法，此約心中聞法，依解修行，能出煩惱之家，而成比丘清淨之眾，廣修菩薩兩利之行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「五忍功德妙法門，十四正士能諦了。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      三賢十聖忍中行，唯佛一人能盡源。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行歎五忍功德。五忍微妙法門，凡情莫測。唯十四位中聖人，方能諦實了明。正士即聖人也。三賢伏忍，只作三位，十地稱十聖，全在忍中行，雖至法雲地，同登寂滅忍，尚有一品生相無明未破，未證一心本源，如同十四夜月。故云唯佛一人，能盡一心本源也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「佛眾法海三寶藏，無量功德攝在中。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此一行歎一體三寶。佛即自性佛寶，法即自性法寶，眾即自性僧寶。自性廣大，取喻如海。性中含藏琩F稱性功德，故曰藏、曰攝。海中含藏眾寶，亦復如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「十善菩薩發大心，長別三界苦輪海。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      中下品善粟散王，上品十善鐵輪王。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下四十五行，別頌十四忍。初二行頌伏忍前方便。從習種下七行，頌伏忍三品功德。從善覺下十行，頌信忍三品功德。從燄慧下八行，頌順忍三品功德。從遠達下十行，頌無生忍三品功德。從灌頂下八行，頌寂滅忍上下品功德。十善菩薩：指十信位。大心：乃上求佛道，下化眾生之菩提心。信位菩薩，由真如內熏之因，教法外熏之緣，因緣具足，能發大心，求出三界。雖未能即了生死，漸次自斷無明，定出三界，故言長別三界苦輪。三界六道，備嬰眾苦，故喻如海。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    後二句：乃內秘菩薩行，外現人王身。中下品善粟散王者：以其散步各洲，如粟之多，故以名焉。上品為鐵輪王：能王南洲一洲。其鐵輪寶，廣一俱盧舍，王乘此寶，一日得周行南洲，故能統治各國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    「纓絡經」云：住前名信根菩薩，亦名假名菩薩，亦名名字菩薩。若一劫二劫三劫，修十信，上品善鐵輪王，中品善粟散王，下品善人中王，具足一切煩惱。此經中下品善，皆粟散王，所以異也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「習種銅輪二天下，銀輪三天性種性，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      道種堅德轉輪王，七寶金光四天下。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      伏忍聖胎三十人，十信十止十堅心。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此頌伏忍，共有七行，前三行頌下中上三品，為三種輪王，與十聖為胎。十住為習種性，作銅輪王，在東南二洲稱王。其銅輪寶，廣二俱盧舍，一日能周行二洲，故各國歸服。十行為性種性，作銀輪王，在東西南三洲稱王。其銀輪寶，廣三俱盧舍，一日能周行三洲，故各國皆歸統治。十回向為道種性，作金輪王，在一四天下稱王。具足七寶：一、金輪寶：廣四俱盧舍，名勝自在。王若出世，海水減淺，海邊現出輪王道路。王乘此寶，一日可以周遊四大部洲。又云此寶乘之，可以遠行虛空。二、象寶：名青山，其力勇健，善能作戰。三、馬寶：名勇疾風，所往諸處，其疾如風，一日亦能遍行四洲。四、神珠寶，即如意寶。凡有所求，能雨眾寶。五、主藏臣寶：名大財，隨王遊行，王需財寶，向取之時，祇要有土，掘之便得。六、女寶：名淨妙德。不由胞胎，清淨化生。七、主兵臣寶：亦名將軍寶，名離垢眼。善識兵法，名聞四洲。王身金色，亦有三十二相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    慈恩云：金輪望風順化，銀輪遣使方降，銅輪震威乃服，鐵輪奮戈始定，皆無殺害耳。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    伏忍聖胎三十人者：十地為十聖，伏忍三十位，能與十聖為胎。十信即十住，信心滿足，脩從假入空觀。十止即十行，廣行佛事，脩從空入假觀。十堅心即十回向，修中道正觀，求登十地。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「三世諸佛於中行，無不由此伏忍生，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      一切菩薩行本源，是故發心信心難。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      若得信心必不退，進入無生初地道。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      教化眾生覺中行，是名菩薩初發心。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此頌伏忍功能，為諸佛聖賢之根本。當知諸佛萬德之果，不離伏忍三賢之因，故云於中行。因心為聖胎，方能生果覺，故云無不由此伏忍生。即一切菩薩，所修六度萬行，亦以此為本源。此忍為入道之初門，成佛之基礎也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故發心信心難者：發心指初發心住，欲登初住，必由十信信心滿足，善根成熟，方能入住。伏忍前信位菩薩，雖發大心或進或退，名為毛道眾生，隨風而轉，心未決定。以是之故，初發心固難，而信心不退更難。若得信心圓滿，名決定聚眾生，必定不更退墮凡小地也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    證入無生初地道者：謂信心滿足，入伏忍位，得位不退。漸次增進，至信忍位，證入無生法忍，登初地聖人之道也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：「本業瓔珞經」說：十住中第六住正觀現前，值諸佛、菩薩、善知識所護，則出七住常不退轉，七住以前名為退分。如舍利弗欲入七住，值惡因緣，退落凡夫等；今此經中，不言退者何也？答：如來說教，隨機差別。彼經云：七住以前名為退分，乃屬藏教義；今經信滿入住必不退，乃圓教義也。上頌自利行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    教化眾生覺中行者：此頌利他之行。菩薩觀他如自，常行教化。眾生依本覺理中起始覺智，修自覺覺他之行，故云是名菩薩初發心。按「起信論」初發心住菩薩，發三種心：一、直心，謂正念真如本覺之理。二、深心，謂樂修一切諸善之行。三、大悲心，謂救拔眾生生死之苦。教化眾覺中行，全同起信三心。自覺覺他，大乘妙行，屬初發心住，故曰是名菩薩初發心。頌伏忍竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善覺菩薩四天王，雙照二諦平等道，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      權化眾生遊百國，始登一乘無相道。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      入理般若名為住，住生德行名為地。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      初住一心足德行，於第一義而不動。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此頌信忍，共有十行。此四行頌初地信忍下品。前三句：明統化功能，以初地破無明，見法身，善覺中道理性，菩薩遊三摩地，示作四天王。雙照二諦平等道者：以中道觀智雙照真俗二諦，達真化俗，智悲並運，圓融無礙，是為平等道。大權示現，教化眾生。百國者，舉化土也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    始登一乘無相道下五句：明入地功能。一乘即最上一佛乘，實相無相，中道妙理，初地初證此理，名為始登。善覺中道，生大歡喜，又名歡喜地。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    入理般若名為住，住生德行名為地者：以般若妙智，契入實相妙理，即名為住。此則住無所住，以無所住而生其心，故生出有為功德，無為功德，故名為地，以地有能生義故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初住一心具德行，於第一義而不動者：初住證入中道一心，三德秘藏，具足琲e性德，無邊妙行。雖然遊戲神通，淨佛國土，安住於第一義諦，不為空有所動故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「離達開士初利王，現形六道千國土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      無緣無相第三諦，無無無生無二照。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，頌二地信忍中品。離達者：離破戒垢，通達三觀，眾戒清淨，永離過失，又名離垢地。開士：即菩薩之別稱，開覺眾生之士也。權作忉利王，功能漸勝，化境漸寬，能現形六道千國土也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無緣者：無能緣智。無相者：無所緣境。境智俱泯，真俗互融，雙捨二邊，全歸中道。第三諦：即中道妙諦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無無無生無二照者：無無即無無緣，無無相；將二無亦無。真得無生。故無能照之智，所照之境，境智俱泯，故曰無二照。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「明慧空照燄天王，應形萬國導群生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      忍心無二三諦中，出有入無變化生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，頌三地信忍上品。三地亦名發光地。明慧者：即發明智慧之光也。照了人法二空，曰空照。權作燄天王，即夜摩天王。應形萬國，化導群生，較前地，竟達十倍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    忍心無二三諦中二句：明忍功能。無二者：無真無俗，不滯空有，全歸中道第三諦中。涉俗利生，曰出有。一一離相，曰入無。神通改易，曰變化生。又即有即空，曰出有入無。即空即有，曰變化生也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善覺離明三道人，能滅三界色煩惱。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      還觀三界身口色，法性第一無遺照。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，總頌上信忍三地。善覺，是初地；離，即離達，是二地；明，即明慧，是三地；故云三道人。第二句：即色是空，故能斷三界變化色煩惱也。第三句：即空是色，故還觀三界，變化身口色也。末句法性者：諸法實性，觀一一色法，無非法性。既皆法性，全歸中道第一義諦，故得真俗雙照無遺。不著色法，無遺真。不壞色法，無遺俗。頌信忍竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「燄慧妙光大精進，兜率天王遊億國。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      實智緣寂方便道，達無生照空有了。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此頌順忍有八行。此二行頌四地，順忍下品。燄慧者：智慧熾盛，猶如火燄。妙光者：慧光遍照，空有不羈，故得稱妙。大精進者：四地於三觀精進增上故。第二句：權依兜率天王，遊化億國。比前地化土，又竟達十倍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    實智者：理智也。緣寂：即緣空寂之理。方便道者：事智也。即緣俗諦之事。達無生照空有了者：一一了達無生，故能雙照空有。了知即空即有，即有即空，真俗圓融無礙也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「勝慧三諦自達明，化樂天王百億國。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      空空諦觀無二相，變化六道入無間。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，頌五地順忍中品。五地亦名難勝地，以殊勝智慧，觀照三諦，自得通達明了。權作化樂天王，教化百億國土。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    空空諦觀無二相者：上空字生死空，下空字涅槃亦空。如古德云：涅槃生死等空華。以此正智諦觀，無有生死涅槃二相可得，故能垂形六道，一一變現，乃至無間地獄，亦復入之。即所謂，我不入地獄，誰入地獄也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「法現開士自在王，無二無照達理空，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      三諦現前大智光，照千億土教一切。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，頌六地順忍上品。法現：即現前地，開士解見在前。自在王者：權作自在天王。無二無照者：無真俗二諦之境，無空假二觀之照，達中道一心之理，第一義空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三諦現前大智光二句：悟即真即俗，即俗即真，真俗圓融，無非中道。則三諦現前，大智慧光明，遍照千億佛土，教化一切眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「燄勝法現無相定，能洗三界迷心惑，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      空慧寂然無緣觀，還觀心空無量報。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，總頌上順忍三地。燄：即燄慧，是四地。勝：即勝慧，是五地。法現：即六地。此三地菩薩，得中道觀，不起有無二相，故曰無相定。以此正觀之慧水，洗滌三界迷心之惑垢。惑即無明也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    空慧寂然無緣觀者：空慧，即真空智慧。寂然乃境智雙泯，無所緣之境，與能觀之智，故曰無緣觀。還觀心空無量報者：此乃方便智，還觀心空，能斷三障。四地斷微細身邊二見障，五地斷二乘樂涅槃障，六地斷三界集囚集業障。昔日迷心，即成三障。今還觀心空，三障蠲除，而成無量功德果報也。頌順忍竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「遠達無生初禪王，常萬億土教眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      未度報身一生在，進入等觀法流地。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      始入無緣金剛忍，三界報形永不受。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      觀第三義無二照，二十一生空寂行。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      三界愛習順道定，遠達正士獨諦了。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此頌無生忍，共十行。此五行，頌七地無生忍下品。首句遠達，即遠行地，達者到也。大品名深入無生，無生者，此地菩薩，修無相觀。以此觀智，證無生忍。權作初禪王。方便善巧，常在萬億國土，教化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    未度報身一生在者：報身，即分段果報身。盡此一生，即離分段生，而入變易生。故「智度論」云：七地菩薩，未捨肉身。又一解，二十一生中，未度末後一生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    進入等觀法流地者：以七地猶有功用，進入八地，真俗等觀，無有二相。亦可作色心等觀，無差別相，無功用道，中中流入薩婆若海法性真流，故名法流地。到此始入無緣金剛忍，無緣者，無能緣，及與所緣也。心色不二，緣觀俱寂，堅固莫壞，猶如金剛。離三界習，故言三界報形永不受。此二句，預說八地功德，以其必能致也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    觀第三義無二照者：硤[中道第一義諦。中道本屬第一義，以真俗中次第居三，故名第三義。一中一切中，無空無假無不中，故無二照。二十一生空寂行者：從初地至七地，每地各有三生，合為二十一生。生生皆觀諸法空寂，以為進趨佛地之行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三界愛習順道定者：愛謂癡愛，即無明。習是習氣。此地菩薩，煩惱麤重，早已斷盡，惟無明習氣未斷。由愛佛智，故習未斷。不名有煩惱，但名順道定。遠達正士獨諦了者：正士亦菩薩之別稱，惟此菩薩，獨能諦實了知，勤修無生觀行，進斷此習。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「等觀菩薩二禪王，變生法身無量光。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      入百恆土化一切，圓照三世恆劫事。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      反照樂虛無盡源，於第三諦常寂然。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此三行，頌八地無生忍中品。等觀，即八地真俗等觀；無功用道，遍修萬行，入大法流，故名等觀。又名不動，於色而得自在，不為色所動故。權作二禪王，已離七地分段生，三界報形永遠不受，變彼分段報形，而得變易生之法身，故曰變生法身。證法性理以成身故。具足無量光明，故稱無量光。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三句：明利他行。而能遍入百琲e沙國土，大作佛事，教化眾生。四句：明利他智。其智圓照三世，琲e沙劫之事。五句：八地真得無生，琩法樂。反照此樂，亦非真實，故曰反照樂虛。無盡源者，今欲盡於無盡之源，而得寂滅之樂，雖然未至寂滅，於第三諦，常得寂然不動。第三諦，對真俗而言，中道則為第三諦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「慧光開士三禪王，能於千恆一時見，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      常在無為空寂行，恆沙佛藏一念了。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二行，頌九地無生忍上品。慧光，即九地善慧發光。權作三禪王，能於千琲e沙國土，同時現身，教化眾生。上文云，現十阿僧祇百千佛土微塵數身，化土亦然，即是一時現也。此言千琲怴A略言耳。能於二字，因得上品無生忍，方能有此利他勝用。於此諸土，一時現身。此即一身不分而普現，群機咸應以無違。譬如一月在天，影現眾水也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常在無為空寂行者：承接上句，雖然妙用繁興，常在無為空寂。即動靜一如，並行不悖，無功用行也。琩F佛藏一念了者：即此無功用智，琩F諸佛法藏，一念心中，悉能了達。頌無生忍竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「灌頂菩薩四禪王，於億恆土化群生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      始入金剛一切了，二十九生永已度。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      寂滅忍中下忍觀，一轉妙覺常湛然。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      等慧灌頂三品土，除前餘習無明緣。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      無明習相故煩惱，二諦理窮一切盡。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此頌寂滅忍有八行，此五行頌寂滅忍下品。灌頂菩薩，即第十法雲地菩薩。灌頂者：譬如輪王，太子成就王相，取四大海水，灌太子頂，即名灌頂太子。菩薩亦如是，受佛職時，諸佛以智水，灌菩薩頂，名灌頂菩薩，是名菩薩入智慧職。權作四禪天王，於億琲e沙國土，教化群生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    始入金剛一切了者：到此地，始入金剛心。用金剛觀智，能破無明堅惑。一切了，乃四十二品無明，已斷四十一品，從此進破，一切皆了。二十九生永已度者：從初地至此十地，地各三生，合三十生。今但言二十九生者，以第三十生，即本生之身。前二十九生已過去，故云永已度。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    寂滅忍中下忍觀二句：寂滅忍中，分上下二忍，此當下忍觀，乃因滿之位。若於此無礙道中，一轉而入解脫道，破最初一品生相無明，即成妙覺，寂滅現前，湛然不動。故曰一轉妙覺常湛然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    等慧灌頂三品土二句：總頌前三品。等即等觀，是八地。慧即慧光，是九地。灌頂是十地。此三品菩薩，共除前色心餘習無明之緣，而住果報土。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無明習相故煩惱二句：謂無明習氣之相，是舊煩惱，故者舊也。二諦即真諦俗諦，全真即俗，全俗即真，是謂理窮，乃為中諦。得此三諦，現行習氣，一切皆盡。故曰二諦理窮一切盡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「圓智無相三界王，三十生盡等大覺，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      大寂無為金剛藏，一切報盡無極悲，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      第一義諦常安隱，窮源盡性妙智存，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此三行頌寂滅忍上品。圓智者：圓滿一切種智；又轉第八識，成大圓鏡智。無相者：無和合識相，無相續心相。無明盡淨，能為三界中王。「法華」亦云：今此三界，皆是我有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三十生盡等大覺者：十地共有三十生。第十地受三十生時，不名為盡。至此金剛道後異熟空，三十生悉皆已盡，等十方大覺世尊也。大寂無為金剛藏者：得大涅槃，名大寂，證極無為之理，四魔不能壞，名為金剛藏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切報盡無極悲者：前三十生，皆有因盡果生。今大覺圓滿，不復更生，二死永亡，故云一切報盡。盡未來際，救拔苦惱眾生，出離苦海，悲心無有窮極，故曰無極悲。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第一義諦常安隱者：安住第一義諦，不住生死，不住涅槃。示現生死，無異涅槃。無有罣礙，得大自在，故曰常安隱。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    窮源盡性妙智存者：窮極一心本源，究盡諸法實性。生死涅槃，皆如昨夢。圓滿菩提，歸無所得，惟有妙智獨存。前來四十五行，別頌五忍已竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「三賢十聖住果報，唯佛一人居淨土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      一切眾生暫住報，登金剛原居淨土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此總頌五忍，有八行，此二行頌報土分齊。三賢是住行向，十聖是十地，果報有依有正，此言住者，當指依報。三賢住凡聖同居報土，十聖住實報無障礙報土。唯佛一人，居住常寂光淨土。一切眾生，皆是生滅無常，故曰暫住報。登金剛原者：金剛，是不壞義。佛以法性身，居法性土，身土圓融，究竟不壞，是真淨土。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「如來三業德無極，我今月光禮三寶。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下六行，頌歎如來三業功德。如來三業皆不思議，善能饒益眾生，其德無極。下句可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「法王無上人中樹，覆蓋大眾無量光。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛為法王，於法自在，超九界以獨尊，故稱無上。如人中之樹，可以覆蔭眾生。身光無量，能破黑暗。又現無量身，放無量光，加被眾生。此歎身業。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「口常說法非無義，心智寂滅無緣照。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    口常說法，以法利生。有時說空，有時說有，或說是常，或說無常。皆隨機設教，對症施方，深有所以，非是無義。此歎口業。心智寂滅者，其體本寂。無緣照者，其用無方。無緣，無所不緣故。此歎意業。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「人中師子為眾說，大眾歡喜散金華。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    師子為獸中王，師子一吼，百獸腦裂。佛為人中王，為眾說法，得大無畏，喻如師子。大眾聞法歡喜，散華供養。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「百億萬土六大動，含生之類受妙報。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      天尊快說十四王，是故我今略歎佛。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    百億萬極言其多，土即國土。六大動者，大地六變震動也。含生，謂含情抱識之眾生。蒙益得果，而受微妙果報。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    天尊快說十四王者：佛為天中之天，聖中之聖，故稱天尊。求法之殷，故請快說，即及時施教也。十四王者：習種銅輪王，性種銀輪王，道種金輪王，十地六欲四禪王，佛為三界王，共十四王。是故我今略歎佛：有二意：一、自慧淺薄，不能廣歎。二、佛德眾多，無由盡歎。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，諸大眾，聞月光王歎十四王無量功德藏，得大法利。即於座中有十恆河沙天王，十恆河沙梵王，十恆河沙鬼神王，乃至三趣，得無生法忍。八部阿須輪王，現轉鬼身，天上受道。三生入正位者，或四生五生乃至十生得入正位。證聖人性，得一切無量報。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明大眾聞法益。時，即月光王說頌已竟之時。大眾聞歎十四王無量功德藏，得大法利，以法利能出生死，能獲果證，故座中有無數天王、梵王、鬼神王，神即福德之鬼，乃至三趣，均得無生法忍也。無生忍，通教三地以上，別教初地以上，圓教初住以上。若真得無生法忍，當在圓教八地以上也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    八路阿須輪王，（即阿修羅王）：按「三藏記」四天王下，有四阿修羅王：一、羅侯阿修羅王，二、毗摩質多阿修羅王，三、般利阿修羅王，四、毗樓闍阿修羅王。須彌山下，復有四大阿修羅：一、恐冕，二、富樓摩，三、婆羅阿，四、兜率樓。故云八部阿修羅。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    現轉鬼身：現生聞法，即轉鬼身，上生天趣，而得受道。入正有二：一、人空正位。二、法空正位。從三生至十生，有延促不等者，乃因善根智慧，深淺不同故也。證聖人性：乃十地聖種性也。得一切無量報者：因位次無量，果報亦應無量。此段乃屬結集經家敘益。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告諸得道果實大眾：「善男子！是月光王已於過去十千劫中，龍光王佛法中為四住開士，我為八住菩薩。今於我前，大師子吼。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上文月光歎佛功德，此下如來述讚月光，先發其本跡，告諸在會賢聖。得道果，加一實字，指實行而言，非權行也。以權行，乃菩薩大權示現。自知月光本跡，實行不知，故告之曰：是月光王遠本，在過去十千劫中，龍光王佛法中，已發大心，已居四住。我字佛自稱，佛居八住。當時同事龍光王，今則乘願同來，故同年同月同日而生，示為主伴，唱酬般若。今於我前，作師子吼，決定說，其義顯了。智者疏云：四住即燄慧開士，八住即等觀菩薩。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「如是如是！如汝所解，得真義說。不可思議，不可度量。唯佛與佛，乃知斯事。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此印可其說。如是如是！即印可之詞。重言者，謂如是而悟，如是而說也。二三句即釋重言如是之意，如汝所解，得真實義，如解而說。不可思議，不可度量，非中下之智所知。唯佛與佛，乃能了知此事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！其所說十四般若波羅密，三忍，地地上中下三十忍，一切行藏，一切佛藏，不可思議。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下述十四忍功能。其所說其字，指月光王。十四般若波羅密，牒前所說十四忍，名異而義同也。三忍二字，但指伏忍中：一信忍、二止忍、三堅忍。地地上中下者：謂十地中，地地有上中下三品，合為三十忍。一切行藏者：一切菩薩因行功德，含藏其中。一切佛藏者：一切諸佛果覺功德，含藏其中。因該果海，果徹因源，名不可思議。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「何以故？一切諸佛是中生，是中滅，是中化。無生無滅無化。無自無他。第一無二。非化非不化。非無無相。無來去。如虛空故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故徵問之詞。問云：何故十四忍不可思量？以一切諸佛，依十四忍修證成佛，曰是中生。不違世諦，有生必滅，曰是中滅。對機施教，說法利生，曰是中化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無生無滅無化者：恐著相眾生，執有生滅化導，偏於有邊；故救云：以諸法本自無生，今亦無滅，如虛空華。生本不曾生，滅亦何所滅，都緣病眼妄見生滅。既無生滅，則化亦無化。無自無他一句：補足無化之意，無有能化之自，及與所化之他。能所雙亡，自他不立也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第一無二五句：又恐破相眾生，聞無生滅、化導、自他，偏於空邊；又救云：唯是第一義諦，絕待無二。空有皆屬對待，遂雙遣二邊以救之。非化者：非定有能化所化。非不化者：非不有能化所化。非無無相者：上應有非無有相一句，謂非無有生滅化導自他等相。非無無相者：謂非無無生滅化導自他等相。一切諸佛，化度眾生，來無所從，去無所至，法身常不動，故曰無來去。如虛空故：喻上諸義，虛空湛然不動，無有生滅，渾然不分，無有自他，體非群相，故非相。日照則明，雲屯則暗，故非無相。圓滿周遍，故無來去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「一切眾生無生滅，無縛解。非因非果，非不因果。煩惱我人，知見受者，我所者。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下明空，文有五段：初明生空。一切苦受下，明法空。從境界下，明境空。從無三寶下，明聖凡空。般若無知下，明智空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切眾生：因緣和合，虛妄有生；因緣別離，虛妄名滅。生滅既皆虛妄，即無生滅。眾生為煩惱所縛，求得涅槃解脫。了知煩惱性空，故無縛。涅槃如幻，故無脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非因非果者：眾生惑業為因，苦報為果。惑業無自性，故非因。此身本不有，故非果。如夢中人，豈實有耶？此非因非果，不同邪見，撥無因果，乃是論其理性。若撥無因果事實，能壞眾生心理落於斷見，陷人於罪，當墮地獄，不可不善會也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非不因果者：更約佛性為因，涅槃為果說。一切眾生，非無佛性，故非無因，性自涅槃，故非無果。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    煩惱者：依天台教共有五住。見惑一住，思惑三住，塵沙無明合一住。皆是昏煩之法，而能惱亂眾生心性，故名煩惱。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我人者：五陰積聚，假名為我。外身屬色陰，是地水火風四大，假合所成。皮肉筋骨，是地大。津液精血等，是水大。身中煖氣，是火大。氣息出入，手足運轉，是風大。若風大不調，則成瘋病。內心，屬受想行識四陰。色心八法合成，又假名為人。一切之人，皆認身心以為實我。我執堅固，所以因我而起貪瞋癡，諸不善心，造種種業，致成社會濁惡，國家擾亂，世界不得和平。故釋迦如來，說無我法，我空觀等，以為救人、救國、救世根本之要圖。凡國家欲護其國，宜護佛教，使之流通普及，則國不護而自護，世界不求和平而自得和平矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    知見受者：即六受用根。眾生具足六根，六根中，有六用：在眼曰見，在耳曰聞，在鼻曰嗅，在舌曰嘗，在身曰覺，在意曰知。今云知見，但舉首尾。受者：因六根有見聞嗅嘗覺知六用，領受六塵違順俱非等境，故曰受。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我所者：以上煩惱、我人、知見、受者，總屬於我。我所，則指身心之外，所有諸法，以為我所。例如我所有財物、家宅、田園、眷屬等，眾生亦皆一一執之為實。所以看不破，放不下，而起貪瞋癡等心，亦為致亂之源。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此段文明生空之文，細究文法，末後應有「一切空故」一句，唐譯此經則有之。恐係抄寫之誤，解者當補足文意，庶不致文無結束著落矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「一切苦受行空故。一切法集，幻化五陰，無合無散。法同法性，寂然空故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明法空。首句苦受行空者：苦有三苦，受亦如是。苦受是苦苦，此身本來是苦，更加苦境逼迫，為苦苦。樂受是壞苦，樂不久長，須臾變滅，為壞苦。捨受是行苦，雖然苦樂雙捨，而行陰念念遷流，為行苦。觀苦當體性空，故曰一切苦受行空故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切法集，幻化五陰者：因緣和合，名法集；以無實體，名幻化。五陰之法，乃是如是。緣盡則滅，故無合；緣會則生，故無散。五陰之法，本同法性，即俗即真。「楞嚴經」云：因緣和合，虛妄有生；因緣別離，虛妄名滅。幻妄稱相，其性真為妙覺明體。又云：五陰本如來藏，妙真如性。故曰法同法性，寂然不動，離一切相，故曰寂然空故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「法境界空，空無相。不轉，不顛倒，不順幻化。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明境空。上已明法空，則依法所現之境界亦空。此空，非同凡夫所執之頑空，及外道所計之斷空。乃是自性真空，實相無相之理，故曰空無相。不轉者：空體不動故，轉即動也。不起顛倒分別之見，亦不隨順幻化境界，而生執著故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「無三寶，無聖人，無六道，如虛空故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明凡聖情盡。佛法僧三皆貴重，故名寶也。無聖人者：凡情當斷，聖見亦亡，故無聖。無六道者：契經云：一切眾生，本來是佛，故無凡。聖凡十界，無非假名，故如虛空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「般若無知無見，不行不緣，不因不受，不得一切照相故。行道相，斯行道相，如虛空故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明智空。上明諸空，皆依能空之智故空。如果此智不空，即為智障。今般若妙智，真知無知，真見無見，併能空之智亦空。「楞嚴」云：知見立知，即無明本；知見無見，斯即涅槃，無漏真淨。第三句知見無見，乃是無知見，知字含在其中，與此無知無見全同。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    不行不緣，不因不受者：不行，乃觀智不行；不緣，乃緣境不立，即緣觀俱寂。無因可依，故云不因。無法可受，故云不受。不得一切照相故者：釋上無知見等，並不是無心，而無知無見，以惟一實相妙理，離能所，絕對待，故能照之智相，與所照之境相，皆不可得。謂之曰不得一切照相故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    行道相者：謂十四忍修證行道之相。斯行道相，即疊上句。此行道相，乃稱性之修，修即無修；稱性之證，證亦無證。喻如虛空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「法相如是，何可有心得，無心得
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法相如是，總結上來生空乃至智空，離一切相。以離有相故，不可以有心得。以離無相故，不可以無心得。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是以般若功德，不可眾生中行而行，不可五陰法中行而行，不可境中行而行，不可解中行而行。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是以二字，承接上文，以釋般若空行，般若真空功德。以生空故，不可依眾生中行而行。以法空故，不可依五陰法中行而行。以境空故，不可依境中行而行。以智空故，不可依解中行而行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是故般若不可思議。而一切諸菩薩於中行故，亦不可思議。一切諸如來，於幻化無住法中化，亦不可思議。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    首句歎十四忍功德。離言絕思，是謂不可思議。而三賢十聖，不依生法境解而行，於此忍中行而行，亦不可思議。一切諸如來，依此忍中無化而化，化而無化。法中化三字，雙連幻化無住二者。無化而化，是幻化法中化。化而無化，是無住法中化。上一即無生可度，終日度生。下一即雖度眾生，不著度相。故其化，亦不可思議。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！此功德藏，假使無量恆河沙第十三灌頂開士，說是功德百千億分中，如王所說如海一滴。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此功德藏，即十四忍般若，含藏一切功德，說不能盡。故校量云：假使無量琲e沙數，第十法雲地菩薩，說此般若功德，百千億分中，如月光王現今所說，猶如大海中一滴，不及第十三灌頂開士所說，如大海。法雲地菩薩，當第十三忍，得如來智水灌頂，受大智職，故得灌頂名。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「我今略述分義功德，有大利益一切眾生。亦為過去來今，無量諸如來之所述可。三賢十聖，讚歎無量。是月光王分義功德。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此述益。我者，釋迦自稱。略述月光所說少分般若功德之義，有大利益一切眾生。不獨我釋迦如是說，亦為三世諸佛之所讚述印可。三賢十聖，亦復讚歎般若無量功德。是月光王能說少分般若功德之義，雖然如海一滴，已具百川之味。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！是十四法門，三世一切眾生、一切三乘、一切諸佛之所修習，未來諸佛亦復如是。若一切諸佛菩薩，不由此門得薩婆若者，無有是處。何以故？一切諸佛及菩薩，無異路故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下結勸修學，文有三段。先歎法門要勝。是十四忍法門，三世一切發心修行眾生，此眾生是指大心凡夫，一切三乘聖人，一切過現諸佛，所應共同修習之法。未來諸佛，亦不能捨此法門，故云亦復如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若一切諸佛菩薩，一切二字，包括十方三世。若不由此十四忍法門，而能得一切種智者，無有是處。此明賢聖同修。何以故下三句，徵釋同修之意。一切諸佛菩薩，捨此法門，更無第二路故。異即二也。如「楞嚴」所云：十方婆伽梵，一路涅槃門。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是故，一切諸善男子！若有人聞諸忍法門：信忍、止忍、堅忍、善覺忍、離達忍、明慧忍、燄慧忍、勝慧忍、法現忍、遠達忍、等觀忍、慧光忍、灌頂忍、圓覺忍者，是人超過百劫千劫無量恆河沙生生苦難，入此法門，現身得報。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此歎利益勸修。是故二字，承上起下，是諸聖共由之路故。我再告知諸善男子：若有人聞此十四忍法門，能超百千劫無量生苦難，此離苦益。若能修入此忍法門者，不待隔生，現身即得果報，此得樂益。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    文中信忍，即習種性十住位。止忍，即性種性十行位。堅忍，即道種性十回向位。善覺忍至灌頂忍，即聖種性十地位。圓覺忍，即因圓果滿，位登大覺，佛地也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，諸眾生，有十億同名虛空藏海菩薩，歡喜法樂，各各散華；於虛空中變成無量華臺，上有無量大眾，說十四正行。十八梵，六欲天王，亦散寶華；各坐虛空臺上，說十四正行。受持讀誦解其義理。無量諸鬼神現身，修行般若波羅密。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此述聞法獲益。虛空藏者：以離相為虛空，空有包含之義，能包萬有，故稱曰藏。菩薩以此為名，乃所修離相，具足萬行故也。名同，行亦同。十億以標其數。聞法歡喜，心得法樂，故各各散華供養。其華於虛空中，變成無量華臺，臺上有無量大眾，信解而說十四忍正行。其行名正者，以是正修行路故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十八梵天，解見在前。六欲天王，亦復如是。併能受持、讀誦、解悟其中義理。文之所詮曰義，義之所依曰理。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無量諸鬼神等，現身修行般若者：般若即十四忍。似其過去乘急戒緩。由戒緩故，墮在鬼趣，神即福德之鬼；由乘急故，聞法即能修行。上文答月光第一問：護十地行菩薩，何行可行？第二問：云何行化眾生？此二問已答竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告大王：「汝先言云何眾生相可化？
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此答第三問。因文隔太遠，故再牒問詞而答之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若以幻化身，見幻化者，是菩薩真行化眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此正答第三問。幻化身者：知一切身相，本自不生；無生而生，方便現身，故名幻化身。見幻化者：者字指眾生，眾生雖然隨業受身，依幻業，而感幻報，此身亦幻，故名幻化者。菩薩以幻身，而化幻眾，能化所化，皆從緣生，故名幻化。如「淨名」云：譬如幻士，為幻人說法，是真行化眾生也。此乃以幻化相眾生可化，答之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「眾生識，初一念識異木石。生得善，生得惡，惡為無量惡識本，善為無量善識本。初一念，金剛終一念，於中生不可說不可說識，成眾生色心，眾生根本。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此約俗諦幻有，以明眾生相。眾生識者：眾生唯依幻識而有，積聚五陰為身。初一念識異木石者：即最初真如不守自性，忽動一念，生相無明；不生不滅，與生滅和合，成阿賴耶識，為初一念識。此識有覺不覺二義，故異於木石之無知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    生得善，生得惡者：第八阿賴耶識，能攝一切法，能生一切法，具有善惡染淨種子。生得善，即從真如自性正因，所生善種子。生得惡，即從無明熏習生因，所生惡種子。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    惡，為無量惡識本：善，為無量善識本者：依惡種子為因，復遇惡境界為緣，能生惡識分別，故曰為本。善種子，亦復如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    初一念，金剛終一念者：初，即最初一念無明，不覺妄動，起成業識，此一念即無明業識是也。現今要返迷還覺，返本還源，到金剛後心為終，斷生相無明，破和合識相，盡此一念，方成大覺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    於中生不可說不可說識者：即於無明業識之中，因緣和合，虛妄有生。由業識，復生七轉識，識相無量分別，故曰不可說不可說識。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    成眾生色心，眾生根本者：成就眾生五陰身，五陰前一陰為色，後四陰為心，色心和合，而成幻身。心法，依第八識見分而有。色法，依第八識相分而有。故一念識，為幻化眾生之根本。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「色，名色蓋。心，名識蓋、想蓋、受蓋、行蓋。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此出五陰名，蓋即陰也。陰以蓋覆為義。真如佛性，眾生本具，被此五法覆蓋，以致不得現前。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「蓋者，陰覆為用。身名積聚。大王！此一色法，生無量色；眼所得為色，耳所得為聲，鼻所得為香，舌所得為味，身所得為觸。堅持名地，水名潤，火名熱，輕動名風。生五識處名根。如是一色一心，有不可思議色心。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下廣解成眾生色心之義。蓋者，陰覆為用：妄用現前，真體隱覆。身名積聚，由積聚五陰，方成幻身。大王下：此一色法，指第八識相分之色。生無量色，六根所對六塵，無非色法。今不言法塵者略也。即四大所成五根，亦色法攝；唯意根屬心法。堅持者：堅住為性，能持一切，名為地大。潤濕為水大。煖熱為火大。輕動為風大。四大和合，能生五根。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    生五識處名根者：五識依五根而生，根為生識之處。如是一色一心，能生不可思議色心者：一切色心皆依妄識而有，俱無實體，悉皆如幻。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！凡夫六識麤，故得假名青黃方圓等，無量假色法。聖人六識淨，故得實法色香味觸，一切實色法。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明聖凡色心差別，因六識麤淨不同，故所見假實不等。凡夫六識，遍計執著麤，故見得皆假色法。聖人六識，遠離遍計，滅無常色，獲得常色淨，故見得實色法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「眾生者，世諦之名也，若有若無。但生眾生憶念，名為世諦。世諦假誑，幻化故有。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上明五陰是法假：計有眾生，即受假也。眾生者，乃世俗諦之假名，非真諦實有眾生，即名假也。若有若無者：約俗諦，非有似有，如夢中人，故曰若有。約真諦，雖有實無，如水中月，故曰若無。但由眾生憶想妄念分別而生，名為世諦。世諦悉皆假誑不實，如幻師所化幻人，故曰幻化故有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「乃至六道幻化，眾生見幻化，幻化見幻化。婆羅門、剎利、毗舍、首施、神我等色心，名為幻諦，幻諦法。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    從一眾生如幻，乃至推窮六道一切眾生皆幻。有眾生見是幻，進一步，而幻化見亦即是幻，故曰幻化見幻化。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    梵語婆羅門，此云淨裔。剎利，此云王種。毗舍，此云商賈。首施，此云農夫。西域分貴賤智愚四大族。神我指外道，外道有二十五諦，最後一諦為神我。此舉凡外等色心，名為幻諦。眾生乃幻諦中之法，故曰幻諦法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「無佛出世前無名字，無義名。幻法幻化，無名字，無體相。無三界名字，無善惡果報、六道名字。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋名假，先說無名，後說立名。佛未出世前無名字，乃無義名也。何為義名？說名是假，即是義名。除佛之外無人說過，故曰無義名。幻法幻化下三句：一切妄幻之法，猶如幻師化作之法，無實名實體故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無三界名字下三句：佛未出世，無人能說三界是善惡果報之處，善業生三善道，惡業生三惡道。無佛說故，無三界、果報、六道名字。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！是故佛佛出現於世，為眾生故，說作三界六道名字。是名無量名字，如空法、四大法、心法、色法。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故者，是無善惡果報、六道名字故。眾生不知捨惡從善，是以我佛大悲示現，出生世間，為眾生說出三界是眾生依業受報之處。由眾生業有善惡之不同，故報有苦樂之差別。六道中，天、人、阿修羅，為三善道，是善業所感之果報。地獄、鬼、畜生為三惡道，是惡業所感之果報。六道苦樂果報，全由眾生善惡之心所造成，故曰：心造天堂，心造地獄。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛說五戒十善，人天乘法，欲令眾生，斷惡修善，永離惡道。此即救世之法，亦即護國之法。國家果能提倡佛教因果之說，使之普及，自可範圍人心，輔助政治法律之不及，何難挽回世道，而固國基。各國都能提倡，則世界大同，即是人間淨土矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三界六道，是總名。每界每道之中，復有無量差別名字，故曰是名無量名字。末三句：即舉例無量名字，如空法、四大法、心法、色法等名字，其名非一，無非是假。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「相續假法，非一非異。一亦不續，異亦不續。非一非異，故名續諦。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明相續假法。而非一非異三句：即解相續之義。非一非異者：非常見斷見也。常見外道言，人則生生世世為人，畜則生生世世為畜。此撥無因果，能壞眾生心理，故非之。斷見眾生言，死後斷滅無有後世。此亦撥無因果，不是真正知見，故亦非之。又生滅遷謝，故非一。前後相續，故非異。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一亦不續，異亦不續者：若言是一，即常見。常則不相續，何以故？無斷絕故。若言是異，即斷見。斷亦不相續，何以故？不連綴故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    末二句釋正義。我佛知前法生後法，前法為因，後法為果。後法更復次第生起，此明因緣相續正義，離常離斷，非一非異，故名相續諦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「相待假法，一切名相待，亦名不定相待。如五色等法，有無一切等法，一切法皆緣成，假成眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明相待假；有二種：一相對待，二相形待。一切名相待者：是相對待。如眼識，對眼根色塵而定。此對待之法，暫生即滅，故曰假。亦名不定相待者：是相形待。如青對黃而顯，長對短而形。不定云者，如青對赤白，是青非赤，是青非白。又長對方圓，是長非方，是長非圓等。青黃赤白，長短方圓，相形不定，故曰不定相待。有無、斷常、增減、一切等法，例此可知。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切法皆緣成者：一切諸法，皆由因緣和合而成。即眾生，亦由眾緣假合而成。如由四微成四大，四大成五根，五根成眾生，故曰假成眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「俱時因果，異時因果，三世善惡，一切幻化，是幻諦眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋生因假，因既不實，果亦如幻。俱時因果者：當時作善惡業，同時即得苦樂報。例如大發悲心，捨財救災，因也。眾人重視，讚揚恭敬，果也。因果同時，如谷應聲。又若忽起貪心，奪財害命，因也。官廳逮捕，加刑治罪，果也。因果報應，如影隨形。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    異時因果者：此時作善作惡，他時受苦受樂。三世善惡者：即前因後果。前世作善，今生受樂。今世作惡，來生受苦。古德云：欲知前世因，今生受者是；欲知後世果，今生作者是。若因若果，纖毫不昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切幻化者：以善惡因果，從心建立，本無自體，亦皆幻化。由幻惑造幻業，依幻業受幻報。妄理相應，現有苦樂。如夢中境，苦現苦受，樂現樂受。不可因見幻化，而撥無因果也。是幻諦眾生，亦不離因果。由善惡之幻因，所感之幻果，故曰是幻諦眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若菩薩如上所見眾生幻化皆是假誑，如空中華。十住菩薩，諸佛五眼，如幻諦而見。菩薩化眾生為若此。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此文喻顯結歸。眾生幻化，如空中華，虛空湛寂原無華相，因病眼，妄見而有。法界清淨，本無眾生，因無明妄識而有。十住菩薩以去，以慧眼觀空，法眼觀假，諸佛五眼具足，雖見眾生，如幻諦而見。汝問菩薩云何眾生相可化？而菩薩所化眾生即若此。若者如也，如上來所說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，諸有、無量天子、及諸大眾，得伏忍者、得空無生忍、乃至一地、十地不可說德行。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此聞法獲益。因大眾根機不等，故得益亦有淺深。諸有，即二十五有；無量天子，舉天道六欲梵天。及諸大眾，併及餘趣。或得伏忍三賢位，或得空無生忍十地位。末句不可說德行者，以德行廣大，猶如虛空，不可思議也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a04">
</a>
<span style="color:#333399">
     二諦品第四
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二諦者，世諦之與真諦也。諸法本來不二，為因緣故，得說為二。以因緣從空而有，為世諦；以因緣雖有即空，為真諦；故稱二諦品。此品由上文觀空、教化二品，明實智方便，皆空不二而來。智為能觀，境為所觀。能觀之智不二，而所觀之境有二，故說此品，問難辨明。中有三番問答，論辨二諦不二。初、正辨二諦不二，二、辨明說法不二，三、辨明法門不二。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，波斯匿王言：「第一義諦中有世諦不？若言無者，智不應二。若言有者，智不應一。一二之義，其事云何？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    第一義諦，乃最上一乘中道之理。雙遮二邊，雙照二邊。王問有世諦不，以有無俱失為疑。若言無者，無有世諦，則智不應二；二，即真俗二智。若言有者，既有世諦，則智不應一；一，即第一義諦。有無之旨未定，一二之義莫明，故諮問其事云何。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告大王：「汝於過去七佛，已問一義二義。汝今無聽，我今無說，無聽無說，即為一義二義。諦聽諦聽！善思念之！如法修行！
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此文先出匿王本地，於過去七佛，已問一二之義。汝今下正答。汝今聽而無聽，我今說而無說。聽說皆空，即不二，是為一義。無聽而聽，無說而說，聽說宛然，即不一，是為二義。所謂妙高頂上，從來不許商量；第二峰頭，諸祖略容話會。諦聽諦聽三句，誡敕勤修三慧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「七佛偈如是：『
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      無相第一義，無自無他作。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      因緣本自有，無自無他作。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此計七佛偈，共有三十四句。前十二句，正申二諦。次十二句，釋不二義。三八句，就喻明義。四二句：結勸屬人。今初偈，無相第一義者：即實相般若也。實相非有相，非無相。此無字，即非字義。非有無染淨諸相，雙捨真俗二邊，全歸中道第一義諦。又無相，即離相，離一切相，即名第一義：中道、實相，非真非俗，具足真俗。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無自無他作者：絕待義也。若有自他，即成對待。今靈心絕待，本來無相，非同有為造作之法，真諦也。又無為法非自作無自作也，非他作無他作也。作字雙連，上無自無他，迥離自他有為之相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    因緣本自有二句：依因緣故，得成諸法，俗諦也。此亦本來自有，非今始有，不假造作。「大智度論」云：十二因緣是誰所作？佛言：非佛作，非菩薩作，乃至非一切聖人所作。故亦云無自無他作。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『法性本無性，第一義空如。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      諸有本有法，三假集假有。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此偈，即釋上偈之義。法性者：諸法實性也。實性即實相，名異義同。實相本無相，故此云實性本無性。無有無染淨等性，全歸中道第一義空，如如不動，清淨本然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    諸有本有法二句：諸有者，五陰色心等，一切有相俗諦也，亦屬本有之法。唐譯言：諸有幻有法，其義更顯。下句釋義，因是法假、受假、名假，三假合集而成，是謂假有，非實有也。若執實有，即名法執。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『無無諦實無，寂滅第一空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      諸法因緣有，有無義如是。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結前二諦義。首句第一無字，無有相，則俗諦實無。第二無字，無無相，則真諦實無。真俗雙遣，而歸寂滅第一義空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    諸法因緣有者：恐疑既是真俗雙遣，何以現見聖凡染淨諸法？故釋疑云：諸法乃由因緣和合，虛幻而有故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有無義如是者：有義謂俗諦，無義謂真諦，欲知真俗二諦之義，如上偈所說者即是。此句總結也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『有無本自二，譬如牛二角；
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      照解見無二，二諦常不即。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下十二句，釋二諦不二之義。上半偈約情見，則有為俗諦，無為真諦，本來自二。譬若牛有二角，分明對立。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    照解見不二者：此半偈約解見，則真諦本空，俗諦亦空，畢竟不二。照，即般若智照現前。解，即解悟諸法清淨。依解而見，真俗原自不二，惟是第一義空。如牛二角，惟是一頭。既不見二諦之相，則離相寂滅，豈可言即耶？若有真俗二相，方可言即，如言照像即是我。今見無二，故曰二諦常不即。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『解心見不二，求二不可得；
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      非謂二諦一，非二何可得？
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    解心者：解悟之心，故見真俗不二。第二句釋不二之義。因所見離相，而求二相不可得故。非謂二諦一二句，恐聞不二，而執是一。故復破云：非謂二諦是一。非二何可得者，非二二字，即是一字，意謂本來對二，而說非二。二相既無，一何可得？正顯無二之義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『於解常自一，於諦常自二；
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      通達此無二，真入第一義。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結歎。於解悟心中無分別智見之，二諦本來無二，故曰常自一。然真俗二諦，條然不紊，不因解一，而遂壞真俗二相，故曰於諦常自二。後二句正結歎，果能通達二諦無二之旨，真入第一義諦矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『世諦幻化起，譬如虛空華，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      如影三手無，因緣故誑有。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      幻化見幻化，眾生名幻諦。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      幻師見幻法，諦實則皆無。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此八句，就喻明義。世諦即俗諦，皆由幻化而起。非無似有，雖有實無，為幻化。譬如空華有名無實。又如鏡中影子，三手亦但有名，本無三手可現。由因緣故，虛誑而有，本非實有。如因病眼之緣，誑有空華。因造作之緣，誑有三手。唐譯為幻有，文義更明。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    幻化見幻化者：以幻化眾生，見幻化諸法。能見所見，悉皆如幻，故眾生名為幻諦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    幻師見幻法者：諸佛菩薩，譬如幻師。諸法不實，名為幻法。幻師所現幻法，餘眾觀之，不了為幻。幻師見之，乃知是幻。諦實則皆無者：俗諦之法，以實智照之，則皆無自相可得。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『名為諸佛觀，菩薩觀亦然。』
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二句結勸屬人，謂能觀二諦不二，名為觀智圓明，是諸佛觀。菩薩分證佛智，所觀亦然。引七佛偈竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！菩薩摩詞薩，於第一義中，常照二諦化眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前引證，此正釋所難，明二諦不二。文有三段：初、舉果對因以明。二、五眼下，偏就果上以釋。三、菩薩未成佛下，雙結因果以釋。今告大王，菩薩摩訶薩：舉實教菩薩而言。實教菩薩，方稱大菩薩，方見第一義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    於第一義中，常照二諦，化眾生者：第一義，雙遮二邊，雙照二邊。此云常照二諦，即約智悲並運，真俗雙照說。照俗諦，則終日運悲，廣度眾生；不同二乘，沉空滯寂。照真諦，則終日運智，無生可度；不同權教，著相修行。「金剛般若經」云：若卵生、若胎生、若濕生、若化生、若有色、若無色、若有想、若無想，我皆令入無餘涅槃，而滅度之。如是滅度無量無數無邊眾生，實無眾生得滅度者。此即常照二諦，化眾生也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「佛及眾生，一而無二。何以故？以眾生空故，得置菩提空；以菩提空故，得置眾生空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明生佛不二，舉佛果以對眾生。若虛妄分別，則見有生佛之殊。達理之士，了知佛及眾生，本來寂滅，故云一而無二。何以故，徵釋之詞。先徵云：何故生佛無二？下釋明：以眾生空故，得置佛果菩提亦空。此以因例果，既無所化，安有能化。又以菩提空故，得置業報眾生亦空。此以果對因，既無能化，安有所化。生佛雖有二名，本來一體故也。又眾生空是人空，菩提空是法空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「以一切法空故，空空。何以故？般若無相，二諦虛空。般若空於無明。乃至薩婆若，無自相、無他相故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明境智不二。以，因也。一切，包括義。不特俗諦空，即真諦亦空。因一切諸法空故，則能空之智亦空，故曰空空。佛為眾生處處著有，故借空智以遺有。恐滯於空，故復以空治空，名曰空空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故下，徵釋空空之義。徵云：何以併智亦空？釋云：般若真空妙智，本來無相。真俗二諦，猶如虛空。畢竟清淨，離諸名相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    般若空於無明下，以智惑對顯無相之旨。般若是能空之智，無明是所空之惑。以般若智，空無明惑，從因至果，乃至薩婆若海；所修離相，無有般若自相，及與無明他相也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「五眼成就時，見無所見。行亦不受，不行亦不受，非行非不行亦不受，乃至一切法亦不受。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明能所不二，偏就佛眼以辯。五眼者：肉眼、天眼、慧眼、法眼、佛眼，五眼通收十界。人與修羅畜獄四趣惟具肉眼。天仙鬼神，有業報五通，則具前二。羅漢辟支少後二。菩薩具前四。惟佛五眼全具。五眼成就時，即佛道圓滿時。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五眼頌云：天眼通非礙，肉眼礙非通，法眼惟觀俗，慧眼了知空，佛眼如千日，照異體還同，圓明法界內，無處不含容。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    見無所見者：上見是無見之真見，以真見故無所見。若有所見，則能所俱妄，如病眼見空中華。真見如清淨眼，觀澄明空，惟一澄空，迥無所有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    又言見者隨俗諦故，如「法華經」云：佛眼見六道眾生。無所見者稱真理故，如「大品」云：五眼不見眾生。此經顯二諦圓融，隨俗則無見而見，即是上一見字；稱真則見無所見，即是下三字。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    行亦不受，不行亦不受者：行與不行，悉皆不著故。「大智度論」云：行亦不受者，治其有見。不行亦不受者，除其無見。說無為有治，非謂有此無。說有以除無，非謂有此有。談無未曾無，說有未曾有。對治因緣，故有此說。欲使兩見之徒，俱得正觀。夷有無，均生滅，亡道俗，泯二際，故云行不行，皆不受也。非行非不行，亦不受者：非行，即離相無修；非不行，即隨相有修；二非皆不著。乃至一切法亦不受者：即亦行亦不行，非行非不行，亦皆不受。一切二字，包括聖凡、依正、染淨，一概皆不著也。依「大智度論」，即是不受，亦不受也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「菩薩未成佛時，以菩提為煩惱；菩薩成佛時，以煩惱為菩提。何以故？於第一義而不二故。諸佛如來，乃至一法如故。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結因果不二。菩薩未成佛時，即因地為眾生時，迷而不覺，轉菩提為煩惱，譬如結水成冰。菩薩成佛時，即果地成正覺時，覺則不迷，轉煩惱為菩提，譬如溶冰為水。冰水雖有二名，冰水本來一體。因心不離果覺，果覺不外因心。祇在迷覺之分，因果何嘗有二。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故，徵釋因果何以不二？釋云：於第一義而不二故。於者在也，在第一義諦體中，煩惱菩提本無所有。迷覺生滅，悉是假名，惟是一真實相，故云不二。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    諸佛如來，乃至一切法如故者：諸佛併該有情正報。一切法，包括無情依報。意謂：非但生佛迷覺一如；即一切諸法，無不皆如。正辯二諦不二竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「云何十方諸如來，一切菩薩，不離文字，而行諸法相？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此辯明說法不二。匿王因聞上說：一切法皆空皆如，故興辯難。既是諸法皆空，文字亦空，云何諸佛菩薩，又說法度生，不離文字，而說十二部諸法之名相耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！法輪者：法本如，重誦如；受記如，不誦偈如，無問而自說如，戒經如，譬喻如，法界如，本事如，方廣如，未曾有如，論議如；是名味句音聲果；文字記句一切如。若取文字者，不行空也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此答文字般若，不離實相。十二部經如，即二諦教如。法輪者：如來教法，取喻如輪。向以輪取運載之功，此以輪表圓融之義。如來所說之法，真俗無礙，二諦圓融故。法本如下：列舉十二部，一一皆如。法本：即長行之文，能詮教法之與理法，故曰法本。如者：文字性空，不離文字，而得解脫。重誦如者：以偈重誦長行之義，收縮簡略也。受記如者：記□當來成佛劫國莊嚴等事。不誦偈如者：不誦長行之文，孤起而說故。無問而自說如者：觀察機緣既熟，不待請問而說故。戒經如者：即因緣經，以因事制戒故。譬喻如者：以喻說法，藉事顯理故。法界如者：即本事部，以說十八界事故。本生如者：以說本生事跡故。方廣如者：以說法空方廣理故。未曾有如者：以說法時，放光現瑞，得未曾有故。論議如者：以問答發揮，辯明理趣故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是名味句音聲果者：是十二部名言章句義味，是音聲之果；依音聲，而成名句文三身。味即文句中義味，句字應在味字上。文字記句一切如者：以所有文字，當體性空，即俗即真，不離實相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若取文字者：即執著文字，不了性空，被文字所障，而不行空也。如來所說十二部經，不離文字，不即文字。「金剛般若」云：說法者，無法可說，是名說法。亦此義也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！如如文字，修諸佛智母，一切眾生性根本智母，即為薩婆若體。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛呼大王而告之。如如文字，修諸佛智母：上一如字，十二部經如。下一如字，文字記句，一切皆如。文字能詮顯理性，文字即般若。依文字般若，修觀照般若，照實相般若。般若能生十方諸佛，而為諸佛智母，諸佛無不從般若智母生。智即般若，母有能生義。「金剛般若經」云：一切諸佛，及諸佛阿耨多羅三藐三菩提法，皆從此經出。其義一也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切眾生性根本智母，即為薩婆若體者：一切眾生性，指本具佛性，此性即是實相般若，乃為根本智母，能生一切諸法。一切諸法，悉皆依此為體，亦即為諸佛一切智之體。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「諸佛未成佛，以當佛為智母，未得為性，已得為薩婆若。三乘般若，不生不滅，自性常住。一切眾生以此為覺性故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上但云實相般若為薩婆若體，此歷明為十法界體。諸佛未成時，本具實相般若；以定當作佛，故為智母。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    未得為性者：未得成佛以前，實相般若，埋沒於無明煩惱之中，但名為本具佛性。如摩尼珠墮在污泥之中，雖不能發其照用，而寶性不壞。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    已得為薩婆若者：已得成佛時，本覺出纏，佛性方顯。如理智、如量智，無不具足，為一切智。如摩尼珠出於污泥之中，瑩淨光潔，體用畢彰。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若三乘般若，不生不滅，自性常住者：承上豈惟諸佛以實相般若為體，即三乘聖人，修因證果，亦是依實相般若，不生不滅，自性常住，以為其體。不生不滅二句，即解釋實相之義。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切眾生，以此為覺性故者：又不獨三乘以此為體，即六道一切眾生，起惑造業，雖終日迷，而終日不離實相般若。亦以此實相，為本覺之性，成佛之體故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩無受無文字。離文字，為非文字。修無修為修。修無修者，得般若真性，般若波羅密。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若菩薩無受，則受空；無文字，則文字空。離文字二句，釋無文字義。謂離文字相，不著文字，即真諦也。為非文字者，為非全無文字，即俗諦也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    修無修為修下四句。修字，乃不廢修學；無修，乃不著修相。即所謂修證即不無，染污即不得。此為稱性之修，修即無修。修無修者，牒上句。果能修無修者，方得實相般若真空法性。由此般若，得到涅槃彼岸。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若菩薩護佛，護化眾生，護十地行，為若此。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結答。若菩薩護佛者：護果也。護化眾生者：護利他行也。護十地行者：護因也。汝問云何？乃為若此也。辨明說法不二竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「無量品眾生，根亦無量，行亦無量。法門為一？為二？無量耶？」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此辯明法門不二。匿王之意，真性是一，而護化之眾生，品類無量差別。品既無量，而根行亦復無量。未知能化之般若法門，為一耶？為二耶？亦為無量耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！一切法觀門，非一非二，乃有無量。一切法亦非有相，非非無相。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此正答法門不二。一切法觀門者：如來所說一切法，皆以能觀之智，而為入道之門，故曰觀門。非一非二者：因機施教，有如對症開方；機既不定，故教非一二。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乃有無量，應作二解：一、照本文：因眾生品類無量，故所說觀門，乃有無量。二、照問意：為一？為二？為無量耶？上句非一非二，答為一為二。此句應是非無量，答前為無量耶。文中乃有無量，恐是非有無量，抄寫時，落筆之訛。因如來說法，惟為一事，非有無量。一事，即一大事因緣也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切法亦非有相，非非無相者：此重舉四句咸離，以顯不二。謂一切法觀門，亦非有相，此破有相也。中間應有非無相，非亦有相，非亦無相，非非有相，末句方是非非無相。但舉首尾，中間略去也。如來說法，本來離四句絕百非，有何無量之可言。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若菩薩見眾生，見一見二，即不見一不見二。一二者，第一義諦也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此舉非顯是。若菩薩見眾生，有見一見二者：即同凡夫，以分別心，見實相是一，見二諦是二。乃是取相妄見，即不能真見一乘實相，不能真見真俗二諦也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一二者，第一義諦也：此一二者，即真見一二，了知一原非一，二本無二。又了知實相非定一，二諦非定二。如是解悟，真見第一義諦，無二法門也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若有若無者，即世諦也。以三諦攝一切法，空諦、色諦、心諦，故我說一切法不出三諦。我人知見五受陰空，乃至一切法空。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此諸諦本空。若有若無者：非有似有，曰若有；雖有實無，曰若無。如鏡像水月，此即世諦也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以三諦攝一切法者：此非指真俗中三諦，乃指世諦具有三諦。即出其名曰：空諦、色諦，無情世間，不出色空二種。心諦，有情世間之心法也。色空心法，包括世間諸法無遺。故我說一切法不出三諦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我人知見下：顯三假。我人知見者：諸法本無我，不過假名曰我，因我顯人。所有人我知見，俱屬名假。五受陰空：五陰而曰受者，眾生因受五陰和合成身，照見五蘊皆空，則屬受假。乃至一切法空者：一切法本性空故，則屬法假。足顯世諦，還歸於空。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「眾生品品根行不同，故非一非二法門。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此總結酬對。眾生品品根行不同者：謂眾生一品一品，品類無量。故根機之與行相，亦彼彼不同。因是之故，所說法門，亦非一非二也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！七佛說摩訶般若波羅密，我今說般若波羅密，無二無別。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明佛佛道同。七佛者：過去莊嚴劫千佛末三佛，現在賢劫千佛前四佛。釋迦居第四，即七佛之一。明己所說，同於諸佛。顯法真正，同無所得，無二無別。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「汝等大眾，受持讀誦，解說是經功德，有無量不可說不可說諸佛。一一佛教化無量不可說眾生，一一眾生皆得成佛。是佛復教化無量不可說眾生，皆得成佛。是上三佛，說般若波羅密經，八萬億偈，於一偈中復分為千分，於一分中說一分句義，不可窮盡。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此持經功德。受持者，「大智度論」解云：聞而奉行，曰受；久久不失，為持；對本曰讀；佩本曰誦。解說者：解釋宣說經中義理。果能如是，自得不可思議功德。同「金剛般若」云：是經義不可思議，果報亦不可思議。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    有無量不可說不可說諸佛者：無量，與不可說不可說，皆印度十大數之名。一阿僧祇，為無數；二無量，乃至第十為不可說不可說。極言其佛之多。一一佛皆教化無量不可說眾生，一一眾生，皆得成佛。一一佛復教化無量不可說眾生，齊成佛道。是上三代諸佛，同說「般若波羅密經」。八百萬億偈，顯所說之廣。於一偈中，復為一千分，於千分之一分中，說此一分句義，所得功德，不可窮盡。末句當指功德，文略也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「況復於此經中，起一念信；是諸眾生，超百劫千劫十地等功德。何況受持讀誦解說者功德，即十方諸佛等無有異。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此校量殊勝。承前說一偈千分一之義，功德尚且無窮。況復於此經中，能起一念淨信，不生疑慮，以此經為真實了義。是諸眾生，當得無量無邊功德。頓超百劫千劫生死苦難，亦超十地等功德。一念信心，尚能超凡軼聖，何況受持、讀誦、解說、自行化他者，其功德豈有涯哉。即同十方諸佛功德，平等無異。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「當知是人即是如來，得佛不久。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    當知是人，佛證明此人同佛，故告大眾當知。即是如來者：以能受持讀誦實相之法，以自覺。為人解說，以覺他。自覺覺他，全同佛行。如圓教初住，而能分身百界，八相成道，故曰即是如來。然猶在因位，未登果覺，故曰得佛不久。不久云者，即當得無上正等正覺也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，諸大眾，聞說是經，十億人得三空忍，百萬億人得大空忍，十地性。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此聞經獲益。十億人得三空忍者：即三賢位，分得我空、法空、俱空也。百萬億入得大空忍，十地性者：即得第一義空，證入十地聖種性也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！此經名為『仁王問般若波羅密經』。汝等受持『般若波羅密經』，是經復有無量功德，名為護國土功德，亦名一切國王法藥，服行無不大用。護舍宅功德，亦護一切眾生身。即此般若波羅密，是護國土，如城塹牆壁，刀劍鉾楯。汝應受持般若波羅密，亦復如是。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結定經名。此經名為「仁王問般若波羅密」者：是能請人立名。結集家從功能立名，名為「佛說仁王護國般若波羅密經」。實則通護一切衰惱等事。因護國為重，故以名焉。一切眾生，皆應受持是經。以是經復有無量功德下，顯經功能。名為護國土功德者，護國之法，須假般若。以般若化民，則民善。民善，則俗良。俗良，則國治。民者，國之本也。般若，又為化民之本。護國，若能宏揚般若，則得其本。既得其本，則四海清夷，萬民安樂，何患國之不治也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    亦名一切國王法藥者：世間之藥，能醫眾生身病，可以救人。而般若能治身心二病。王能依此般若，則為仁王，所施悉皆仁政，心中諸惡之病，悉能化除，故名法藥。服行無不大用者：能服此般若法藥，依法而行，無不得此經之廣大力用。力用者何？以可護王身，而得自在安樂，離諸怖畏衰惱等事。既可護王，而護國亦在其中矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    護舍宅功德，亦護一切眾生身者：此明通護之力用。王依般若，可以護國護身，一切眾生能依般若，無不皆然，自可護家護身矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    即此般若波羅密，是護國土最有力之法。般若如城塹牆壁，堅不可破。般若如刀劍鉾楯，利不可觸。汝應當受持此經。本文之詞，似與前重複；細究佛意，前是通囑大眾，此乃別囑國王：此經功同如城塹牆壁，刀劍鉾楯，可以護國，故曰亦復如是。結勸受持也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a05">
</a>
<span style="color:#333399">
     佛說仁王護國般若波羅密經講義卷下
    </span>
<span lang="EN-US" style='font-family:"Times New Roman";
color:#333399'>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<span style="color:#333399">
     護國品第五
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    前如來入定放光，現不思議事。後從定起，知十六大國王意，欲問護國因緣。佛先為說護佛果因緣，護十地行因緣，此品方明護國。前為內護，此為外護。因內護既彰，故外護當顯。夫國者，眾生共業所感之果報土也。國運之興替，皆以人心為轉移。若上自王者，下及人民，各各能順般若正理，則舉國無爭。若全世界人類，能順般若正理，則全世界無爭。般若正理，乃明真空，離一切相。無我相、無法相、無眾生相、無國土相，亦無能護所護之可言。今言護國者，依俗諦門中，隨緣建立世界眾生，乃有人我之見興焉。彼此對待，封疆各立，互愛其群，互尊其國，故有鬥爭侵略之事起。人心日積日漓，世道愈趨愈下。僉欲益己，不顧損他。人與人爭，國與國戰，以致國界不得安甯，人民日受痛苦。可見世界之擾亂，皆由人心所造成。故佛說此經，以挽救人心，為護持國土，人心能順般若正理，宏揚般若大教，則稱可佛心。天龍鬼神，咸生歡喜，願護國土，故說此品。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時佛告大王：「汝等善聽，吾今正說護國土法用，汝當受持『般若波羅密』。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛告大王：雖告匿王，即併告十六大國王。誡以汝等善聽者：冀其皆能耳聞心領也。吾今正說法用者：明護國行法力用，勸令受持般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「當國土欲亂，破壞劫燒，賊來破國時。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此論須護時節。人心不順般若正理，則百善不成，諸聖隱匿。七難將起，災害迭生，國土欲亂。國王若不修德禳災，必至破壞國土，如同劫燒，難以保存。劫燒者乃大三災，劫火洞然，大千燒壞也。賊來破國，賊有內賊外賊，外賊即叛國之賊，有欲破壞國家。內賊即王民心中煩惱之賊，各各擾動，違般若正理，釀成破國之時劫。時，即當護之時。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「當請百佛像，百菩薩像，百羅漢像，百比丘眾，四大眾，七眾，共聽。請百法師，講『般若波羅密』。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明護國行法，先請三寶。佛像是佛寶，般若是法寶，餘皆僧寶。四大眾者：影響眾、當機眾、發起眾、結緣眾。七眾者：比丘、比丘尼、式叉摩尼、沙彌、沙彌尼、優婆塞、優婆夷。後五眾亦未來僧寶。三寶是大福田。先請者，乃祈求福力加被，禳除災難也。七種皆用百數者，以百為滿數故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「百師子吼高座前，燃百燈，燒百和香，百種色華，以用供養三寶。三衣什物，供養法師。小飯中食，亦復以時。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    次修供養。師子座：座上師子名，表說法無畏。燈能破暗，以表智；香能辟穢，以表戒；華能結果，以表因。用此供養三寶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三衣什物，供養法師者：三衣：一、僧伽黎：此云雜碎衣，即大衣。有九品：上三品，四長一短；中三品，三長一短；下三品，二長一短。二、鬱多羅僧：此云入眾衣，亦二長一短。三、安陀會：此云作務衣，一長一短。什物：即缽具等諸物，以供養法師。小飯中食，亦復以時：小飯，即小食。中食者，中午之食。亦復以時而進，不得過午。以表事師之誠。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！一日二時講經。汝國土中，有百部鬼神。是一一部，復有百部。樂聞是經。此諸鬼神，護汝國土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明感護。二時分午前午後。能講此經，必得感護。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    汝國土中，有百部鬼神者：按「金銀仙人義經」云；鬼神根本有十部，一大神部，至十羅剎神部。一一部，各有十部，故云百部也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一部復有百部者：合成萬部。彼等樂聞是經：若能講演，故感擁護，令無七難。七難既無，可以常時講演，常得聞法也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！國土亂時，先鬼神亂。鬼神亂故，萬民亂，賊來劫國，百姓亡喪。君臣太子，王子百官，共生是非。天地怪異，二十八宿，星道日月，失時失度。多有賊起。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明七難俱起。國土亂時，先由鬼神亂：鬼神不聞正法，惡心增長，所以擾亂。因鬼神亂故，惱亂萬民，所以萬民復亂。惡賊而來，劫奪國土。百姓因而死亡殂喪。此屬鬼神難，與劫賊難。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    君臣太子，王子百官，共生是非者：因人我意見分歧，上下利祿是競，故致互生是非，彼此不睦，以為禍國之因。此屬君臣難。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    天地怪異者：由人心不善，致傷天和，致感地震。怪異：即風雨愆期，江河汎溢等。種種不祥之災象見焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二十八宿，星道日月，失時失度者：天上星宿極多，二十八宿，以為其主。東方七宿，角亢氐房心尾箕；南方七宿，井鬼柳星張翼軫；西方七宿，奎婁胃昴畢觜參；北方七星，斗牛女虛危室壁。星道：即金木水火土五星，與太陽太陰之日月。度數錯亂，時候失準，故曰失時失度。天象之顯現，以應人間之災兆，故多有賊起。如月暈七重，漢明帝有重圍之難等。此屬星宿難。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若火難，水難，風難，一切諸難，亦應講此經。法用如上說。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    火難，水難，風難，為三災。此非大三災，若大三災，不獨一國受難，劫火洞然，能燒初禪，水淹二禪，風掃三禪。此之三災，但此國受，彼國不受；一方見，他方不見。此屬小三災難。一切諸難，總括之詞。如遇七難起時，亦應講此經。法力之功能力用，亦如上說。此明護國行法竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！不但護國，亦有護福。求富貴官位，七寶如意。行來求男女，求慧解，名聞，求六天果報，人中九品果報。亦講此經。法用如上說。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明般若法用，不但護國，亦有護福，能護臣民，令得九福。求富得富饒。求貴得官位。求七寶：金、銀、琉璃、玻璃、硨磲、赤珠、瑪瑙是為七，所求如意。求行來，即行止去來，安樂無病。或求男女，或求慧解，或求名聞，或求六天果報，得生欲界。或求人中九品者：上中下三品，各分三品，合為九品。上上品道種性，金輪王；上中品性種性，銀輪王；上下品習種性，銅輪王；中上品鐵輪王；中中品粟散王；中下品小國王；下上品剎利大姓；下中品婆羅門；下下品居士等。諸果報，亦講此經，法用皆如上文所說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！不但護福，亦護眾難。若疾病苦難。杻械枷鎖，檢繫其身。破四重罪，作五逆因。作八難罪，行六道事。一切無量苦難，亦講此經。法用如上說。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明般若法用，不但護福，亦護眾難。先病難，次刑難。杻械枷鎖，是刑具，在手曰杻，在足曰械，在項曰枷，練身曰鎖。檢者：封檢；繫者：繫縛。以身閉囹圄，不得自由。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    破四重罪者：指殺、盜、淫、大妄語，四重律儀，破之必獲重罪。作五逆因者：一弒父，二弒母，三弒阿羅漢，四破轉法輪和合僧，五出佛身血，作此五逆重罪，必墮五無間地獄。作八難罪，行六道事：八難，不出六道。三途為三難，四生在佛前佛後難，五生邊地難，六盲聾瘖啞難，七世智辯聰難，八生長壽天難。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切無量苦難者：總括其餘。亦講此經，法用亦如上說。若講此經，仗此般若經功法力，能滅眾難。問：般若一經，何以能滅眾難？答：般若如火能燒眾薪，如燈能破諸暗，雖無間重罪，亦不難滅除矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    當知：斯經雖有滅罪之功，切不可故作四重、五逆、三途等罪，而求倖免。講讀此經，須依般若智以常明，自可宿罪銷除，新罪不作矣。以上明護國行法已竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！昔日有王，釋提桓因，為預生王來上天，欲滅其國。時帝釋天王，即如七佛法用，敷百高座，請百法師，講『般若波羅密』，頂生即退。如『滅罪經』中說。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此引古為證。先引帝釋天，證明般若能護國土。從昔有天羅國下，證明般若能護身命。釋提桓因，譯為能主。「賢愚經」『頂生王品』云：於過去世，有大國王名善住，時頂上欻生一胞，其形如璽，後漸轉大。一日豁開，便得童子，甚為端正，頭髮紺青，身紫金色。即召相師占，知有大德，必為聖王，統領四域，因立名字頂生。年已長大，年德遂著。父王既崩，諸王臣等，願付國位。頂生答言：有福應為王者，要令四王、及帝釋來相迎，爾乃登位。立誓已竟，四天王下，各持寶瓶，盛滿香水，以灌其頂。時天帝釋，復持寶冠，來為蓋之。於閻浮提，五欲自恣，經八萬四千歲。時夜叉神，從地湧出，請遊東洲、西洲、上四天王天。復領象馬車步四軍，昇忉利天。諸天怖畏，王城重關。頂生兵眾，直趣不礙。帝釋尋出，與共相見，自請入宮，與共分座而坐，天上受欲。頂生出，遂發惡心，欲滅帝釋。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    帝釋天王，即如七佛法用者：如，即依也。敷百高座，請百法師，講「般若波羅密」，此即七佛法用，帝釋依而行之，頂生王即退兵。如「滅罪經」中說者：即「涅槃經」第十二說。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！昔有天羅國王，有一太子，欲登王位。一名班足太子，為外道羅陀師受教，應取千王頭，以祭塚神，自登其位。已得九百九十九王，少一王，即北行萬里，即得一王，名普明王。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此證明般若能護身命。昔有天羅國王，有一太子，因足班駁，名曰班足。欲登王位，禮外道羅陀為師，即受其教。外道曰：塚間有神，名摩訶迦羅，此譯大黑，係天神。若禮彼神，可以增加威德，舉事如意，戰則勝，攻必取。唯其饗祀之物，非人之血肉不可。太子應取千王之頭，以祀塚神，而神必愈加護佑也。班足聞信邪說，即起惡念。自登位以來，已捉得九百九十九王，惟少一王。即北行萬里，復捉得一王，名普明王，千數已滿，欲行殺祭塚神。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「其普明王白班足王言：『願聽一日，飯食沙門，頂禮三寶。』其班足王，許之一日。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此普明王乞假踐信。時普明王泣曰：生平持戒，今日失信。班足問言：汝有何言？普明王白班足王言：我允入布施，願聽一日，飯食沙門，頂禮三寶。班足王遂許一日之假，語曰：放汝行施，事畢就我。普明王歡喜，速歸本國，作大施會。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「時，普明王即依過去七佛法，請百法師，敷百高座，一日二時，講『般若波羅密』，八千億偈竟。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    普明歸國，即依過去七佛般若行法，請僧講讀「般若經」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「其第一法師，為王即設偈言：
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『劫燒終訖，乾坤洞煞，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      須彌巨海，都為灰颺。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      天龍福盡，於中凋盡，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      二儀尚殞，國有何常？
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    其第一法師，即百法師中，道高德重之人。為普明王說偈開示，共說八偈，無常、苦、空、無我，名二偈。先說無常偈。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劫燒者：梵語劫波，此云時分，有大劫，中劫、小劫之分。吾人所依住之世界，有成住壞空四劫。按人壽，從十歲，過百年增一歲，增至八萬歲，有云八萬四千歲。增極，則過百年減一歲，至十歲。一增一減，為一小劫。二十番增減，為一中劫。成住壞空，各二十小劫，合八十小劫為一大劫。此世界壞時，大三災起。先火災，有七日出現，江海枯竭，山石爆火，焚燒宇宙，曰劫燒。終訖者：劫火燒時，一切終盡，初禪天以下俱壞，故曰乾坤洞然。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    須彌巨海，都為灰颺者：梵語須彌，此云妙高。四寶所成，曰妙；迥出群峰，曰高；世界山之最大者。巨海水之最深者。劫燒時，都為灰颺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    天龍福盡，於中凋喪者：火災燒至初禪，初禪以下，天、人、及天龍、山龍、海龍等，其福都盡，於中凋喪。凋喪即死亡也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二儀尚殞，國有何常者：二儀，一陰一陽，能生能成，名為二儀。尚且殞滅，世間國土，有何常住之可言。當知諸法無常，無可愛樂。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『生老病死，輪轉無際，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      事與願違，憂悲為害。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      欲深禍重，瘡疣無外，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      三界皆苦，國有何賴？
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二偈明苦。中有八苦：首句具四苦，生居胎獄，老為衰變，病時悲痛，死則殞滅。由生而老，而病而死，輪轉不休。死而復生，生而復死，死死生生，無有邊際。未證聖果，莫能解脫。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    事與願違者：即愛別離苦，求不得苦。大凡恩愛，欲合偏離；若有所求，不得如意；俱屬事與願違。憂悲為害者：冤僧會苦，世間冤家，欲離偏合，會者合也。如眷屬中，同事中，冤憎聚會，無法可避。每日憂愁悲惱，恐為陷害。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    欲深禍重，瘡疣無外者：五陰熾盛苦。眾生五陰煩惱，熾然焚燒，妄起貪著。貪著五欲之心既深，其受禍害之報必重。如生瘡疣，必由自身有毒氣方生。能生所生，皆不離於身外。毒氣喻貪欲，瘡疣喻禍害。自作自受，故曰無外。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三界皆苦，國有何賴者：三界依正，無非是苦。欲界五趣是苦苦；六欲天，初二三禪，是壞苦；第四禪及四空，是行苦。諸天三界，尚且無安，人間國土，穢惡充滿，有何可賴。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『有本自無，因緣成諸，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      盛者必衰，實者必虛。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      眾生蠢蠢，都如幻居，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      聲響俱空，國土亦如。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二偈明空。一切有為法，無非幻有，本自無體可得，如虛空華。因緣成諸者：由因緣和合，虛妄所成；如虛空華，由病眼所成故，本無所有。諸字，是助語詞。盛者必衰：世間有為諸法，有盛必衰。實者必虛：眾生不了，妄執為實。內執五陰為實我，外執三界為實法，究竟非實必虛。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生蠢蠢都如幻居者：眾生愚蠢無智，無我空智，不知此身本不有，都如幻居一般。無法空智，不知諸法亦非真，如聲響俱空。響是谷響，本來空故。諸法如是，所以國土亦如是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      『識神無形，假乘四蛇，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      無明供養，以為樂車。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      形無常主，神無常家，
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<strong>
<span style="color:teal">
      形神尚離，豈有國耶？』
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二偈明無我。識神無形者：指八識，本無形相。假乘四蛇，即神識託居四大色身之內。四蛇喻四大，地水二蛇，其性就下；風火二蛇，其性上昇。四大和合，假名為身。依無明力，保養此身，以為樂車，為識所乘。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    形無常主，神無常家者：四大幻形，有生必滅，故無常住之主宰。神識依業受報，捨生趣生，輪迴六道，故無常家。形神尚離：離即滅也，因緣別離，虛妄名滅，此正明無我。滅則一切都無，我尚回得，豈有國耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「爾時，法師說此偈已，時，普明王眷屬，得法眼空，王自證得虛空等定，聞法悟解。還至天羅國，班足王所。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    下明聞法悟解，起化他行。法師說偈已竟，當時普明王眷屬，得法眼空，悟知諸法性空。王自身得證空三昧，聞法悟解。遂還至天羅國班足王所。此還至有二意：一則、踐約就死，持不妄語戒。儒云：朝聞道，夕死可矣。釋氏云：甯有戒死，不無戒生。二則、自得法益，欲行化他。欲以般若正法，覺悟諸王，並轉班足之惡心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「眾中，即告九百九十九王言；就命時到，人人皆應誦：過去七佛『仁王問般若波羅密經』中偈句。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此勸化諸王。告言：就命時到，即死期已至，應誦般若妙法。諸王依言同誦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「時，班足王問諸王言：『皆誦何法？』普明王即以上偈答王。王聞是法，得空三昧。九百九十九王，亦聞法已皆證三空門。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此感化班足。時班足王問誦何法，普明王即說前偈。班足王聞法即得空三昧，可謂善惡本無定，聖凡轉念間。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    九百九十九王，亦聞法得定，證三空門；即三解脫門，三三昧也。諸王久植善根為因，得聞妙法為緣。因緣俱勝，故悟證亦速也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是時，班足王極大歡喜。告諸王言：我為外道邪師所誤，非君等過。汝可還本國，各各請法師，講『般若波羅密』名味句。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    極大歡喜：是法喜充滿。空定既證，慧眼頓開，知為邪師所誤，枉屈諸王。故深自悔責，各放還國。以自得般若法益，故勸諸王，各請法師，講解「般若波羅密」名味句。名即名言，句即文句，味即義味，俱屬文字般若。欲冀一切眾生，因文字而悟實相，故廣令流布也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「時，班足王以國付弟，出家為道，證無生法忍。如『十王經』中說：『五千國王，常誦是經，現世生報。』
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    班足王既得空定，視天下國家，有如敝屣。故即以國付弟，出家為道，頓證無生法忍。不見有少法生滅，名無生法忍。如「十王經」中說，五千國王，常誦是經，由經功法力，現世生中，即得果報利益。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！十六大國王！修護國之法，應亦如是，汝當受持。天上人中，六道眾生，皆應受持，七佛名味句。未來世中，有無量小國王，欲護國土，亦復爾者，應請法師，說『般若波羅密』。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此勸持般若，先勸十六大國王，次勸天下人中，後勸未來小國王，欲修護國之法，應依七佛行法，請法師說「般若波羅密」。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，釋迦牟尼佛說「般若波羅密」時，眾中五百億人，得入初地。復有六欲諸天子八十萬人得住空地。復有十八梵，得無生忍，得無生法樂忍。復有先已學菩薩者，證一地二地三地，乃至十地。復有八部阿須輪王，得一三昧門，得二三昧門。得轉鬼身，天上正受。在此會者，皆得自性信，乃至無量空信。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此大眾得益。初、人道五百億人，得初地。二、六天八十萬人，得性空地，在四地以上。三、十八梵，得無生忍，及無生法樂忍，在七地以上。四、復有已學菩薩，證初地，乃至十地。五、八部阿須輪王：即八種阿修羅，解見序品。得一三昧門，得二三昧門者：即三三昧，或得一或得二也。六、鬼趣，聞法獲轉鬼身得天上正受，即有漏禪定。七、在此會者，皆得自性信：即四不壞信，信自性三寶，及戒，在十信位。乃至無量空信者，習種性以上，名空信。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      吾今略說，天等功德，不可具盡。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此總結。略說如此，廣說無盡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a06">
</a>
<span style="color:#333399">
     散華品第六
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    正宗文有六品。前觀空品、菩薩教化品、二諦品，此三品明內護。而護國品，明外護。十六大國王，意欲問護國土因緣，已蒙如來廣說，聞法得益，故此散華供養，以表敬佛之誠，因以名品。從序品起，次第在第六。此品文有四段：一散華供養，二發願印讚，三現通成益，四普勸修持。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，十六大國王，聞佛說十萬億偈「般若波羅密」，歡喜無量。即散百萬億行華，於虛空中，變為一座。十方諸佛共坐一座，說「般若波羅密」。無量大眾共坐一座，持金羅華，散釋迦牟尼佛上，成萬輪華蓋，蓋大眾上。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此散華供養。華表因行，供佛表以因趣果。爾時，即佛說內護外護已竟之時。諸王聞法得忍，歡喜無量，即散百萬億行華也。地前三十心，因行之華。於虛空中，變為一座，表法空座。十方諸佛，共坐一座：諸佛皆以法空為座，說般若空法，利益眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無量大眾，共座一座者：同證法空之理。持金羅華，散釋迦牟尼佛上：華名金羅，是寶華。表因果同時，堅固不壞。成萬輪華蓋，蓋大眾上：表眾行成就，一乘果德，蔭被大眾。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復散八萬四千般若波羅密華，於虛空中變成白雲臺。臺中光明王佛，共無量大眾，說「般若波羅密」。臺中大眾，持雷吼華，散釋迦牟尼佛，及諸大眾。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    復散八萬四千般若波羅密華，表初地，具足八萬四千波羅密門。於虛空中，變成白雲臺，表般若性空中，無量為一。變成一種白雲臺：白有清淨之義，依清淨無染之心，以為萬行根本。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    臺中光明王佛，共無量大眾：共者與也，與眾講說般若妙法。大眾持雷吼華，散釋迦牟尼佛，及諸大眾，表生佛一如，普同供養。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復散妙覺華，於虛空中，變作金剛城。城中師子吼王佛，共十方佛大菩薩，論第一義諦。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    妙覺華，表佛智慧華，於性空中，踞涅槃城，作大師子吼。共諸佛諸大菩薩，共論第一義諦。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，城中菩薩，持光明華，散釋迦牟尼佛上，成一華臺。臺中十方佛，及諸天人，散天華於釋迦牟尼佛上，虛空中成紫雲蓋，覆三千大千世界。蓋中天人，散恆河沙華，如雲而下。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    菩薩持華供佛，表因華上契果覺。華成臺臺現佛，十方佛與諸天人散華結蓋，蓋三千大千世界者，乃一佛化土。三次言千，方是大千世界，非是三千個大千界也。一個小世界，有一須彌山，在大海之中，東西南北，有四大部洲，上有日月宮。六欲天，與初禪天，合一千小世界，名為小千世界，上有二禪天，此一次言千。合一千小千世界，名為中千世界，上有三禪天，此二次言千。合一千中千世界，名為大千世界，上有四禪天，此三次言千。故曰三千大千世界。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    蓋中天人，再散琲e沙數之華，如雲而下。問：前後多番散華，何故於中，有佛說法，有不說法？答：諸佛方便，約緣不同，未可定準。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，諸國王，散華供養已。願過去佛，現在佛，未來佛，常說般若波羅密。願一切受持者，比丘，比丘尼，信男，信女，所求如意，常行「般若波羅密」。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此有二段文，發願印讚。初願三世諸佛，常說般若，無有間斷。二願受持四眾，常得如意，離諸苦惱。常行般若者：即依文字般若，常起觀照般若，常照實相般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告大王：「如是如是！如王所說，般若波羅密，應說應受；是諸佛母，諸菩薩母，神通生處。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    重言如是者：印證二願，稱可佛意。如王所說，「般若波羅密」是諸佛應當常說，眾生應當受持。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是諸佛母三句：讚歎般若應說應受之所以。般若能出生諸佛菩薩。諸佛無不依此而成佛道，菩薩無不依此而證聖果。故是諸佛母，諸菩薩母。此應前護佛果因緣，護十地行因緣之文。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    神通生處者：諸佛所有不共功德，菩薩所有無作功德，種種神通妙用，無不從般若生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，佛為王現五不思議神變。一華入無量無華，無量華入一華。一佛土，入無量佛土；無量佛土，入一佛土。無量佛土，入一毛孔土；一毛孔土，入無量毛孔土。無量須彌，無量大海，入芥子中。一佛身，入無量眾生身；無量眾生身，入一佛身，入六道身，入地水火風身。佛身，不可思議。眾生身，不可思議。世界，不可思議。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此二段文，現通成益。佛為諸王現五不可思議神通變化之力，令悟事事無礙法界。前文所顯，以般若智，照實相理，一切法皆如，乃理事無礙法界。今顯事相法門，事與事亦復無礙。一多互攝，依正不隔，小大相容，生佛交徹，非擬議思量之所能及。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世間依正有相之法，皆事也。一華入無量華，一佛土入無量佛土，此以一入多，無量華入一華，無量佛土入一佛土，此以多入一。二皆依報入依報，以顯一多互攝也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛土，是依報最大者；毛孔，是正報最小者。以無量佛土，入一毛孔土；一毛孔土，入無量佛土，此依正相入，以顯依正不隔也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無量須彌大海，皆依報之大者，入芥子中者，此亦依報入依報。以大入小，以顯小大相容也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一佛身，入無量眾生身，此亦以一入多。無量眾生身，入一佛身，此亦以多入一。二皆正報入正報，以顯生佛交徹也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    入六道身者：入有情身；入地水火風者：入無情身。佛身：無量功德之所成就，不可思議；眾生身：本具琩F性德，故亦不可思議。正報不可思議，依正本來同一體，故世界亦不可思議。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛現神足時，十方諸天人，得佛華三昧。十恆河沙菩薩，現身成佛。三恆河沙八部王成菩薩道。十千女人現身得神通三昧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此會眾成益。神足即神變，諸天得佛華三昧，是華嚴三昧，第十地菩薩得之。十琲e沙菩薩，得成佛道者：因圓果滿也。三琲e沙八部神王，成菩薩道者，轉凡入聖也。十千女人，現身得神通三昧者，得五神通也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！是『般若波羅密』有三世利益，過去已說，現在今說，未來當說。諦聽諦聽！善思念之！如法修行！」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此普勸修持，以般若能利三世，三世諸佛同說故。諦聽諦聽下三句：是佛苦口婆心，勸依三慧，勸修般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a07">
</a>
<span style="color:#333399">
     受持品第七
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此品明十三法師受持般若，又令他人受持，故名受持品。「大論」云：信力故，聞而奉行為受。念力故，久久不失為持。十三法師，從習忍十住起，至第十三灌頂菩薩止。此品明弘經德行之與相貌，勸未來眾生，要奉為楷模。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，月光王心念口言，見釋迦牟尼佛，現無量神力。亦見千華臺上寶滿佛，是一切佛化身主。復見千華葉世界上佛，其中諸佛，各各說「般若波羅密」。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    爾時：即如來現通已竟之時。月光王心念口言，心念者：從前品睹神變相，心生疑念。口言者：乃本品發言諮詢修學方法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    見釋迦牟尼佛現無量神力：當指法身佛。何以知之？「普賢觀」云：釋迦牟尼佛，名毗盧遮那。「大經」云：我今此身，即是法身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    亦見千華臺上，寶滿佛者，當指報身佛。智慧圓滿，光明遍照，如寶有光，故稱寶滿。是一切化身主者：千華臺上，一華百億國，舍那為主故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    復見千葉世界上佛者：當指化身佛。即一華百億國中佛，其中諸佛，各各說「般若波羅密」。睹此瑞相，心生疑念：此三處佛，為一耶？為異耶？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      白佛言：「如是無量『般若波羅密』，不可說，不可解，不可以識識。云何諸善男子，於此經中，明了覺解，如法為一切眾生開空法道？
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    月光王白佛言：如是無量「般若波羅密」；如是：指前所說般若之法。無量者：讚歎甚深無量也。般若離相為宗，離言說相，故不可說；離心緣相，故不可以智解，不可以識識。上識字識心，下識字分別。此三句，簡言之，即不可思議。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    云何下呈問意。諸善男子，於此經中，離言絕思，云何能得明了其旨趣，覺解其義味，依法而為眾生開示真空法性之道？又依般若大法，而為眾生演說，令得開悟真空實相之法，趣入佛道？
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      大牟尼言：「有修行十三觀門諸善男子，為大法王。從習忍至金剛頂，皆為法師，依持建立。汝等大眾，應如佛供養，而供養之。應持百萬億天華天香，而以奉上。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下佛答月光所問。大牟尼：即釋迦牟尼，言修行十三觀門，諸善男子，為大法王者：此勸修觀門，略歎其德。十三觀門：即三賢與十聖所修五忍觀門。前四忍，各三品，四三十二，第十地寂滅下忍觀，合為十三觀門。若再經寂滅上忍觀，即一轉妙覺常湛然，而為大法王。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    從習忍至金剛頂，習忍：即十住位；金剛頂：即灌頂位。舉首尾二名，中略十一忍，是十三忍。皆為法師：即依止般若受持力，建立正法，而為人師也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    汝等大眾，應如佛供養，而供養之：此乃勸供。以法師能弘正法，不斷佛種，能生未來諸佛，故應如佛供養，而供養之。應持百萬億天華天香，而以奉上。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！其法師者，是習種性菩薩。若在家婆蹉、優婆蹉，若出家比丘、比丘尼，修行十信。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下廣答十三忍。其法師者：指十三法師。是習種性菩薩，從下向上第一位，內凡位，伏忍下品，十住菩薩。何謂習種性？習者熏習，於三寶真淨法中，起十種信心，熏習成種，以為趣向佛道之性。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若在家婆蹉、優婆蹉者：即優婆塞、優婆夷，梵音清濁不同耳。併出家比丘、比丘尼，乃佛門四眾弟子。修行十信：即十種信心。解見在前。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「自觀己身，地水火風空識，分分不淨。復觀十四根，所謂五情、五受、男、女、意、命等根，有無量罪過故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十住菩薩，修行十信，起觀照般若，修不淨觀。先觀自身六大，地水火風空識。次觀十四根，即二十二根中，除三無漏根，不生過患，信等五根，不斷善根，不須觀之，但觀五情根，五受根，男女二根，意根，命根，此十四根，是生死根本，能生無量罪過故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「即發無上菩提心。常修三界一切念念皆不淨故，得不淨忍觀門。住在佛家，修六和敬，所謂三業、同戒、同見、同學，行八萬四千波羅密道。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    即發無上菩提心者：梵語菩提，此翻為道。菩提有三：一、真性菩提，此以理為道也。二、實智菩提，此以智慧為道也。三、方便菩提，此透機施教為道也。三菩提是佛所證，此即發無上菩提心，乃發成佛之心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常修三界，一切念念皆不淨故，得不淨忍觀門者：常修不淨觀，非獨觀外身不淨，而觀內心緣三界一切之念，念念貪著塵勞，起煩惱，污真性，故皆不淨。觀力成就，故得不淨忍觀門。又念念起見濁，煩惱濁，渾濁自性故。住在佛家者：以能常修諸觀，為佛弟子，名住佛家。修六和敬者：所謂下二句，即解六和敬：身和同住，口和無諍，意和同悅，戒和同受，見和同解，學和同修。即同學修行八萬四千波羅密道為第六，他經以利和同均為第六也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！習忍以前，行十善菩薩，有退有進。譬如輕毛，隨風東西。是諸菩薩，亦復如是。雖以十千劫，行十正道，發三菩提心，乃當入習忍位，亦常學三伏忍法。而不可字名，是不定人。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明伏忍下品。習忍十心前，修行十善，外凡菩薩，猶有進退。譬如輕毛一般，隨風所吹，東西不定，此舉喻。是諸菩薩，亦復如是二句，法合。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    雖以十千劫，行十正道者：即經一萬劫，修行十信道，能發趣向三菩提心，三菩提，譯為正覺，即發成佛心。乃當入習忍位，亦常學下中上三品，伏忍法。而不可即名決定聚人，是不定聚人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是定人者，入生空位，聖人性故。必不起五逆，六重，二十八輕。佛法經書，作反逆罪，言非佛說；無有是處。能以一阿僧祇劫，修伏道忍行，始得入僧伽陀位。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    上云不定人，以修信未滿。此云是定人者：乃信心滿足，善根成熟，是決定聚人。破我空，入初住，得位不退。生空：即我空也，亦名人空。聖人性故者：對前內凡，已超凡入聖，得聖人之性。對後十地，伏忍三品，猶稱三賢。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    必不起下，明難過。五逆，解見在前。六重者：殺盜淫妄四重，再加第五沽酒，第六說四眾過。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二十八輕者：出「善生優婆塞經」——一、不供養父母師長。二、耽樂飲酒。三、不能瞻身病苦。四、有乞食不能隨多少與，而令空去。五、若比丘、比丘尼，優婆塞等不起禮拜問訊。六、若見四果犯戒，生憍慢心。七、月月不能持六齋，受八支戒，即八關齋戒，殺盜淫妄酒五戒，加第六坐高廣大床，第七著花鬘纓絡，及香油塗身，第八自歌舞唱伎，及故往觀聽，持此八戒，能關閉諸惡趣門故。八、四十里有講法處，不往聽。九、受招提僧臥具床座。十、疑水有蟲故飲。十一、險難之處，無伴獨行。十二、無伴宿尼寺。十三、為財命，打罵奴婢、僮僕、外人。十四、殘食施四部眾。十五、畜養貓狸。十六、畜養象馬牛驢，一切禽獸，不作淨施。十七、不儲僧伽梨衣，缽盂、錫杖。十八、為身田作。十九、不得自為身命、若作市易，斗秤賣物，一說價，不得前卻，捨賤取貴。二十、若在非處非時行欲。二十一、商賈販賣，不輸官稅，盜棄而去。二十二、若犯國制。二十三、得新果菜，不先奉三寶，先自受用。二十四、僧若不聽說法，讚歎輒便自作。二十五、若在沙彌、比丘前行。二十六、僧中行食不得選擇取美，過分而取。二十七、不得養蠶。二十八、行路時，遇見病不瞻視，方便付囑，而捨去。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛法經書，言非佛說者：對佛法結集經書，本是佛說，而言非佛說者；對餘經實非佛說，反言佛說。無有是處一句，對上必不起三字，相照應。既然必不起，若再作二十八輕罪，無有是處。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    能以一阿僧祇劫，修伏道忍行，始得入僧伽陀位者：能於一阿僧祇劫中，修行伏道下忍行。始得證入僧伽陀位。梵語僧伽陀，此云習種性，十住位也。即以十信心，熏習成種，能為趣向佛道之性。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，性種性，行十慧觀，滅十顛倒，及我人知見，分分假偽。但有名，但有受，想有法，不可得，無定相，無自他相故。修護空觀，亦常行百萬波羅密，念念不去心。以二阿僧祇劫，行十正道法，住波羅陀位。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明伏忍中品。性種性者：上性字，即前習種性；下種性二字，乃因性。以前性為因性，修行十慧觀，即教化品中十止心。四念處、三善根、三世忍、全憑智慧觀照，故名十慧觀。滅十顛倒者：滅即止也。四念處：滅常樂我淨四倒；三善根，滅貪瞋癡三倒；三世忍，滅無因、無果、無因果三倒。合為十顛倒。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    及我人知見，分分假偽者，不獨能滅十倒，併及我人知見，分分悉皆虛假偽妄。但有名五句，釋假偽之義。以是三假皆不可得，無有定相，無自他相故。無自相者：觀無我相；無他相者：觀無人相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    修護空觀者：即三空觀。未得名修，已得名護。亦常行百萬波羅密，念念不去心者：即念念常修般若，而無一念捨離般若之心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以二阿僧祇劫，行十正道法者：從初心至此，經二阿僧祇劫，常行正道。住波羅陀位，譯為性種性義，又翻守護，所修十行堅守不失也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，道種性，住堅忍中。觀一切法，無生、無住、無滅。所謂五受、三界、二諦，無自他相。如實性，不可得故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明伏忍上品。道種性：道即地上平等之中道，種性是因性，能為中道因性故。住堅忍中者：即教化品中十堅心觀，一切法本無生住滅三相可得。所謂下解釋觀境。觀五受陰無相，得五分法身，一戒忍，二知見忍，三定忍、四慧忍、五解脫忍。觀三界因果無相，得三解脫門，空忍、無願忍、無相忍；觀二諦，無自相、無他相。如真實法性，不可得故，得無常忍、無生忍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「而常入第十，第一義諦，心心寂滅，而受生三界。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    而常入第十者：先觀五陰，次三界，後二諦，由前向後，次第而入，為常入。第一義諦者，顯明究竟之義。又勝義中真勝義。世諦是不了義，真諦是勝義。此中道第一義諦，乃勝義中真勝義。心心寂滅，即念念無生。前所觀諸境無生，此能緣之心，亦寂也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    而受生三界者：地前三賢菩薩，留惑潤生。以無始願力為因，大悲為緣，發心入廛垂手，和光同塵，種種方便，教化眾生，乃至三途無所不入。如釋迦過去為鹿王等。地藏發願：「地獄未空，誓不成佛」等。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「何以故？業習果報，未壞盡，故順道生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故？徵云：心已寂滅，何故受生？釋云：未登初地，未破無明，所熏見愛，業習果報，未曾壞盡，壞即斷也，故得受生。此乃乘願而來，痗項陔臚j悲救世之道而生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復以三阿僧祇劫，修八萬億波羅密，當得平等聖人地。故住阿毗跋致正位。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    復經三阿僧祗劫，修八萬億諸度。在十回向位，回佛心，而向佛果，將入初地，故云當得平等聖人地。平等乃二諦圓融，中道平等。十地得聖種性，為聖人也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    故住阿毗跋致正位，譯為不退地。不退有三：一、位不退，二、行不退，三、念不退。初地得念不退，念念流入薩婆若海，故稱正位。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，善覺摩訶薩，住平等忍，修行四攝，念念不去心。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明信忍下品。初地菩薩，善覺法身中道之理，故曰摩訶薩。住平等忍者，標實相智也。以初地雙觀空有，不著二邊，故曰住平等忍。修行四攝二句，標方便智也。常行四攝，念念不離心，廣修布施度。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「入無相捨，滅三界貪煩惱。於第一義諦而不二，為法性無為。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下先釋實相智，後釋方便智。入無相捨者：入無相觀，實相智現，了知一一無相。能捨一切，不生執著。以布施度慳貪，故能滅三界貪煩惱。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    於第一義而不二，為法性無為者：此下明三無為。此虛空無為，雙觀有無，不偏真俗，全歸中道第一義空，故不二。法性無為即虛空無為也，以清淨法性，猶若虛空故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「緣理而滅一切相故，為智緣滅。無相無為。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此擇滅無為。緣理而滅一切相故者：緣中道理，而滅一切虛妄之相故。能緣是正智，以正智緣境，滅諸妄相，為智緣滅。妄相既滅。煩惱亦滅，故得無相無為。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「住初忍時，未來無量生死，不由智緣而滅故，非智緣滅。無相無為。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此非擇滅無為。住初地信忍下品時，已破無明，於未來無量生死，不由正智緣境，滅諸煩惱故，為非智緣滅。無相無為。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「無自他相，無無無相故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明離相之離亦離。無自他相者：自他本屬對待之法，今靈心絕待，故無自他二相。自他之相雖無，若有無相在，如宗門所云：有心用到無心處，無心猶隔一重關。故無無相，以一無字是雙遣，以此無字，遣卻二無無無自相，無無他相也。即以空空空之意。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「無量方便皆現前。觀實相方便者，於第一義諦，不沈，不出，不轉，不顛倒。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋方便智，有無量差別，皆現在前。此中略舉六種：一釋實相方便智。觀實相方便者：觀方便，不離實相也。於第一義諦，即釋實相為中道第一義諦。不沈者：不同二乘之沈空。不出者：不同凡夫之出有。不轉者：不為空有所轉動。不顛倒者：不起顛倒執著心。此即釋非離實智外，別有方便：故曰實智方便。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「遍學方便者，非證非不證，而一切學。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋遍學方便智。非證非不證者：即無證而證也。初地稱性起修，修即無修。稱性而證，證亦無證。即所謂修證即不無，染污即不得。一切學：即大小遍學也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「回向方便者，非住果，非不住果，而向薩婆若故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋回向方便者。非住果者：不住人天福報，聲聞緣覺果。非不住果者：非不住初地果。中中流入，而向薩婆若海。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「自在方便者，於非道而行佛道，四魔所不動。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋自在方便智。於非道而行佛道者：即行於非道成就佛道。常在塵勞隊媦s作佛事，饒益眾生。四魔者：一、欲魔：愛欲未斷故，又名煩惱魔。二、身魔：受五陰身故，愛欲為因，愛命為果，又名五陰魔，即五陰身也。三、死魔：無常生滅故。四、天魔：惱亂進修故。初地菩薩，四魔所不動者：得無生忍，斷無明惑，不為煩惱魔所動。得法性身，更不受身（不受業報身）不為五陰魔所動，得道法力，承上無身則無死，不為死魔所動。得離內魔（即前三魔），自不為天魔所動，故能自在無礙。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「一乘方便者，於不二相，通達眾生一切行故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋一乘方便智。一乘：即最上一乘。不二相者：惟是平等一相，真俗不二。依此不二法門，通達眾生一切之行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「變化方便者，以願力自在，生一切淨佛國土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋變化方便智。變化即身業現通，種種變化，因乘願力，自在變現。生一切清淨佛土，教化一切眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此即菩薩三種意生身：一、三昧樂正受意生身：以三昧力，得自在樂，普入諸剎，隨意無礙。二、覺法自性性意生身：覺了諸法，自性如幻，本無實性，故能普入。三、種類俱生無行作意生身：隨諸眾生種類顯現，如鏡現像，而無作為。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「如是。善男子！是初覺智，於有無相而不二，是實智照。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如是指法之詞，指上文所說之法。是初覺智者：理觀也。理惟是一，故於有無相而不二：有相是俗，無相是真，真俗平等不二，此是實智照理也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「巧用，不證，不沉，不出，不到，是方便觀。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    巧用者：權巧方便，大用繁興，事觀也。不證者：不著證相。不沉者：不沉涅槃。不出者：不出生死。不到者：疑是不倒，因前文有不沉、不出、不轉、不顛倒句。此是方便智照事也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「譬如水之與波，不一不異。乃至一切行波羅密、禪定、陀羅尼，不一不二故，而一一行成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此喻二智不二，譬水之與波。不可言一，動與不動異故。不可言二，彼此溼性同故。以水譬實相智，以波譬方便智。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乃至一切行波羅密者：即所修兩利之行，是事行，屬方便智。禪定、陀羅尼者：梵語陀羅尼，此云總持，總一切法，持無量義，是理觀，屬實相智。不一不二故者：此以法合喻，亦不可言一，以事行有相，理性無相故。亦不可言二，以事行之體，即理性之體故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    而一一行成就者：又明一一行，悉皆體同。如波與水，成就不一不二之義。不同他說，實相智外，別有方便智也。所云實：即方便之實；方便：即實中方便，有何一異之可言哉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「以四阿僧祇劫，行行故，入此功德藏門。無三界業習生故，畢故不造新。以願力故，變化生一切淨土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行入位。以經過前三忍，故云四阿僧祇劫。以久行是行故，入此功德藏門，此即方便智之行。無三界業習生故，畢故不造新者：無三界宿業陳習，業習既無，但了畢故業所感之報，不造新業之因，更不受三界果報身也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以願力故，變化生一切淨土者：此釋疑。或問：既不受三界果報，何以菩薩常不離世間？答云：以乘願力，來度眾生故，非業繫受生，乃變化生一切諸佛淨土。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「常修捨觀故，登鳩摩羅伽位。以四大寶藏，常授與人。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常修捨觀者：乃常修施度，捨離慳貪煩惱，而得施度圓滿。登鳩摩羅伽位者：此名童子地，以生在佛家，為佛真子，亦名離欲地。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    以四大寶藏，常授與人者：以經律論三藏，及雜藏，常授與人，令其修習。又以人天善根藏、聲聞藏、緣覺藏、大乘菩薩藏，常化眾生。或有以四攝，為四大寶藏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，德慧菩薩，以四無量心，滅三有瞋等煩惱，住中忍中，行一切功德故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明信忍中品。二地菩薩，持戒清淨，住於三德，觀慧增明，故名德慧。前云離達，離破戒垢，通達三觀，義同也。以四無量心，滅三有瞋等煩惱者：此修行除障。修慈悲喜捨，四無量心，除滅瞋等煩惱。三有即三界欲有、色有、無色有，因果不亡，曰有。依薩婆多宗，瞋唯欲界，上界不行瞋。此依成實宗，瞋通三界。住中忍中，行一切功德者：住信忍中品中，修行一切般若功德故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「以五阿僧祇劫，行大慈觀，心心常現在前。入無相闍陀波羅位，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行入位。前經四阿僧祇劫，此以五阿僧祇劫常行大慈觀。以慈治瞋，故得滅瞋煩惱。心心常現在前者：即慈心，心心相續無間，故曰常現。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    入無相闍陀波羅位者：此譯度黑暗，能度破戒之黑暗故。亦名無畏地，修持尸羅圓滿，得無所畏。以戒法教化一切眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，明慧道人，常以無相忍中行三明觀，知三世法，無來、無去、無住處。心心寂滅，盡三界癡煩惱。得三明一切功德觀故。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明信忍上品。三地菩薩，有大智慧光明，故名明慧道人。常以無相忍中行三明觀者：智緣無相，名無相忍。於此忍中，修行三明觀：宿命明、天眼明、漏盡明。得三世智，知三世法，悉是無生。無來者：未來無來。無去者：過去無去。無住處者：現在無住。觀三世不可得，心心不動，歸於寂滅，能盡三界癡煩惱。因得三明一切功德觀智，故能令癡盡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「常以六阿僧祇劫，集無量明波羅密故，入伽羅陀位，無相行，受持一切法。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行入位。前經五阿僧祇劫，此常以六阿僧祇劫，集無量明波羅密故。此由修三明觀，得集無量明般若智。入伽羅陀位，此云度邊。無相行者：即無相忍中行，受持一切諸法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，爾燄聖、覺達菩薩，修行順法忍，逆五見流，集無量功德，住須陀洹恆。常以天眼、天耳、宿命、他心、身通，於念念中，滅三界一切見。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明順忍下品。四地菩薩，爾燄聖：此云智母。覺達菩薩：即燄慧地菩薩。修行順法忍者：修行順趣無生法忍之行。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    逆五見流者：四地菩薩，能滅五見煩惱習氣，對治小乘五見：一、生滅見，大乘無生故。二、四念處見，大乘離不淨等四倒故。三、善惡見，大乘入無分別故。四、眾生見，大乘不見眾生相故。五、正法見，大乘了知無有少法可得故。乃至圓滿菩提，歸無所得。逆彼小乘五見之流，而趣薩婆若海法流，能集無量功德。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    住須陀洹位者：釋有二義——一者、就修道位中，二地、三地修有漏道，厭伏煩惱。四地修無漏道，能斷煩惱。因初修無漏，名須陀洹。二者、三地已還，修有漏道。初地行施，二地持戒，三地修界內八禪。四地以上，修無漏道。斷三界惑，逆生死流，入法性流，名須陀洹。似小乘初果，就相似立名，借小說大也。常以天眼下，以三地菩薩，在有漏位中，修得五通。四地菩薩，在無漏位中，修得五通，分得漏盡通。能於念念中，滅三界一切見煩惱也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「亦以七阿僧祇劫，行五神通。恆河沙波羅密，常不離心。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行，不結入位者，文略也。前經六阿僧祇劫，此亦以七阿僧祇劫中修行五神通，琲e沙波羅密，常不離心，念念修行般若也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，勝達菩薩，於順道忍。以四無畏，觀那由他諦，內道論，外道論，藥方、工巧、咒術故，我是一切智人。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明順忍中品。五地菩薩，勝達者：以殊勝智慧，觀照三諦，自得通達也。前文名勝慧，他經亦名難勝，於順道忍中，修隨順中道觀忍。先標觀總名。以四無畏者：欲度一切眾生，須具四無畏觀也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    觀那由他諦下，先明一切智無畏。那由他諦者：此云千萬億諦，以世出世法，行相無量，一法不知，則被一法所縛，故當遍觀。內道論：即如來所說十二分教，顯密頓漸，自應了解。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    外道論者：即四圍陀典，譯為智書。書有四分：一曰阿由，謂衛生攝養之類。二曰殊夜，謂祭祀祈禱之類。三曰婆磨，謂禮儀占卜，軍陣兵法之類。四曰阿達磨，謂技能算數，禁咒醫方之類。藥方者：即醫方。工巧者：即技能。咒術者：即禁咒。此略舉外論三項，非是只知此三項，乃博通四圍陀典故。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    我是一切智人者：因通內外典籍，知己知彼，而能折服諸外道輩，故稱一切智人。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「滅三界疑等煩惱故，我相已盡。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明漏盡無畏。疑是根本煩惱，屬心煩惱。而云三界者：以從三界生，不離三界故。等者：等餘煩惱。據「嘉祥疏」云：一者身見，即執身為我，保愛身故。二者戒取，即非因計因。如外道崇火事水，持牛戒雞戒等，非是修行正因，取以為因也。我相已盡者：無有我慢也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「知地地有所出，故名出道。有所不出，故名障道。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此前二句，明盡苦道無畏。後二句，明說障道無畏。知地地中有二道：一出離道，二障礙道。如依真修證，則有所出，故名出離道。若著相而修，則有所不出，故名障礙道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「逆三界疑，修集無量功德故，即入斯陀含位。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明除障入位。逆彼三界疑煩惱，修集無量功德，即入斯陀含果。此云一往來，亦借小說大也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復集行八阿僧祇劫中，行諸陀羅尼門，故常行無畏觀，不去心。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行。復集行者：增進修行，經八阿僧祇劫中，行總持門。故常修無畏觀，念念不離心。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，常現真實，住順忍中，作中道觀。盡三界集因集業，一切煩惱故，觀非有非無，一相無相而無二。證阿那含位。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明順忍上品。六地菩薩，常現真如實相之理，即現前地。住順忍上品，作中道觀，無相思惟悉現前，故曰現前地。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    盡三界集因集業，一切煩惱故者：三界輪迴，由於煩惱之集因，與善惡之集業。一切煩惱及業，有麤細，有現行種子差別。今此地菩薩，能盡所知障中，俱生一分，執有染淨麤相現行障。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    非有者：諸法本空故。非無者：不壞幻相故。一相者：有無俱一實相故。無相者：實相無有相，無無相故。而無二者：即有無二者皆無，不著二邊，全歸中道故。證阿那含位，譯為不還，更不還來欲界受生故。此亦借小說大。三藏師云：六地菩薩，有四不還：一不還二乘心，二不還魔事，魔事即六塵也。三不還法愛，四不還味禪。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復作九阿僧祇劫，集照明中道故。樂力生一切佛國土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行。復作中道觀，經九阿僧祇劫。集照明中道故者：盡集因集業，以觀智照明，無非中道。集因集業既盡，果報自然不受。樂力，樂字去聲，即願力。隨其願樂，受生一切諸佛國土，教化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，玄達菩薩，十阿僧祇劫中，修無生法樂忍，滅三界習因業果，住後身中。無量功德皆成就。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明無生忍下品，七地菩薩，玄達即遠達，又云遠行地。經十阿僧祇劫，修無生忍，七地始得無生，有法樂適悅心神，故名無生法樂忍。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    滅三界習因業果者：前六地滅因，此七地滅果。又云六地斷正使，能盡麤相現行障。七地斷習因與業果，能斷細相現行障。住後身中者：二十一生，尚餘一生，前云未度報身一生在。住後身中，功德不一，故曰無量功德皆成就。若盡此一生，即離分段生，而入變易生矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「無生智，盡智，五分法身，皆滿足。住第十地，阿羅漢梵天位。常行三空門觀，百千萬三昧具足，宏化法藏。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此別明功德。無生智者：此位得無生忍智，入無生故。盡智者：破俱生我執已盡，捨藏識之名，故名盡智。五分法身者：無漏戒、定、慧、解脫、解脫知見，悉皆滿足。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    住第十地，阿羅漢梵天位者：此結位次。第十地非法雲地，乃按十四忍中，正當第十。住此地得阿羅漢，初禪梵天王位。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    羅漢有三：一、三界極名羅漢，見三界煩惱盡。二、結盡名羅漢，七地見三界惑，非有非無。三、生死極，佛地名羅漢，見一切惑，非有非無。又云分段生死盡，名阿羅漢。此亦借小說大。梵天位即初禪天王。前云遠達無生初禪王，常萬億土教眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    常行三空門觀者：即三解脫門觀，空、無相、無願，此無漏慧也。百千萬三昧具足者：具足無量三昧，此無漏定也。以此定慧相資，宏揚教化，佛法寶藏故曰宏化法藏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，等覺者，住無生忍中，觀心心寂滅。而無相相，無身身，無知知。而用心乘於群方之方，憺怕住於無住之住。在有常修空，處空常萬化，雙照一切法。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明無生忍中品。八地等覺菩薩，真俗二諦，平等覺照，故名等覺，亦稱不動。非法雲地後之等覺也。住無生忍中者：此地真得無生法忍。住此忍中，雙觀空有，寂而常用，用而常寂。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    心心寂滅者：即寂然不動，念念無生，此明寂義。而無相相，無身身，無知知者，此明用義。無相而相，無七地有功用相，有八地無功用相。無身而身，無知而知，亦復如是。合之則寂而常用，真空具足妙有也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    用心乘於群方之方者：從心起用，乘願利生。乘於群方之方，即無剎不現身也。憺怕住於無住之住者：雖然萬行繁興，畢竟纖毫不動，憺怕自安，住於無住之住。此乃用而常寂，妙有不礙真空也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    在有常修空者：在有，則不捨六度；修空，則不染一塵。處空常萬化者：處空，則一念寂默；萬化，則十方普應。此乃用而常寂，寂而常用，真俗互融，方能雙照一切法也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「故知是處非是處，乃至一切智，十力觀故，而能摩訶羅伽位，化一切國土眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此承上，在有不有，有不礙空；居空不空，空不礙有。故能知十智力。是處非是處，即第一是處非處智力。知眾生因緣果報，作善業得樂報，名為是處。若作惡業，望於樂報，則名非處，即所謂無有是處。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乃至一切智者：指餘九種智力。二、業智力：知眾生三世諸業。三、定智力：知一切諸禪三昧。四、根智力：知眾生諸根上下。五、欲智力：知眾生樂欲不同。六、界智力：知眾生種種界分。七、至處智力：知一切道至處相。八、宿命智力：知百千萬世之事。九、天眼智力：見眾生生死所趣。十、漏盡智力：知漏盡不受後有。此十力如來所得，八地菩薩，亦能分證十力觀故。由是能摩訶羅伽位，此云大得，以無所得心，是為大得。教化一切國土眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「千阿僧祇劫，行十力法，心心相應，常入見佛三昧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行。經千阿僧祇劫，修行十力法。心心相應者：即念念與法相應。一切諸法，體即法界。心佛一如，自他不隔，故得常入見佛三昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，慧光神變者，住上上無生忍。滅心心相，法眼見一切法，三眼色空見。以大願力，常生一切淨土。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明無生忍上品，屬第九地。慧光神變者：即善慧光明煥發，具大神變。住上上無生忍者：此位在八地之上，又為無生忍上品，故曰上上。滅心心相者：九地將入寂滅忍，故得心心寂滅，無相為相，於心而得自在也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法眼見一切法者：明法眼觀俗，能緣俗諦一切諸法。三眼色空見者：肉眼見麤色，天眼見細色，慧眼見空理，故曰色空見。地前三賢具三眼，登地方得法眼。以有大願力故，乘願利生，常生一切諸佛淨土。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「萬阿僧祇劫，集無量佛光三昧。而能現百萬恆河沙諸佛神力，住婆伽梵位，亦常入佛華三昧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行入位。經萬阿僧祇劫，集無量佛光三昧，明證入佛光定。能現百萬琲e沙諸佛神力，利益有情。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    住婆伽梵位，此翻為世尊，有云多含不翻。梵語婆伽梵，具有端嚴、熾盛、自在、名稱、吉祥、尊貴六義。此位非真佛世尊，但得入補處位。亦常入佛華三昧，即首楞嚴大定。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「復次，觀佛菩薩，住寂滅忍者。從始發心，至今經百萬阿僧祇劫，修百萬阿僧祇劫功德故，證一切法解脫，住金剛臺。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明寂滅下忍。觀佛：即第十法雲地菩薩名。住寂滅忍者：與佛同住一忍，此屬寂滅下忍。從始發心：即初發菩提心。至今經百萬阿僧祇劫者：謂從習種性，至灌頂忍，顯修行時長。修百萬阿僧祇劫功德者：顯自行化他，起行眾多也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    證一切法解脫者：處因位之極，故證一切法解脫。得金剛三昧，故曰住金剛臺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！從習忍至頂三昧，皆名為伏一切煩惱。而無相信，滅一切煩惱，生解脫智，照第一義諦，不名為見。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此校量顯勝，先簡因異果。從習忍十住起，至頂三昧，即第十地灌頂菩薩止。皆名為伏一切煩惱者：以最初一品生相無明未破，通名為伏。又云以因對果，心內帶惑，非是永無，故言伏也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    而無相信，滅一切煩惱：此指初二三地，信忍位中，修無相觀，滅貪瞋癡一切煩惱。生解脫智，亦照第一義諦，皆不名為見。以在十地因位，不見果性，故不名為見。「涅槃」云：十地菩薩，見不了了。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「所謂見者，是薩婆若。是故我從昔以來，常說惟佛所知見覺。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此彰果異因。所謂真見者：惟佛五眼圓明，無所不見，故云是薩婆若。下引古證今。是故二字，承上是惟佛真故見。我從昔以來，常說惟佛果，徹法流之源底，理無不知，事無不見，得究竟覺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「頂三昧以下，至於習忍，所不知不見不覺
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋因異果。從灌頂三昧以下，即十地以下。至於習忍者，至十住位。雖有知見隨分覺，而於一心本源佛性，不知不見不覺。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「唯佛頓解，不名為信。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此釋果異因。頓解者：萬行斯圓，二智具足，照窮法界之理。故為頓解，不名為信也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「慚慚伏者，慧雖起滅，以能無生無滅。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結因異果。慚慚伏者：從習忍而來，慚慚以觀慧伏。慧雖起滅者：明因道無常，觀慧時起時滅。以能無生無滅者：明能破生滅煩惱。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      此心若滅，則累無不滅；無生無滅。入理盡金剛三昧，同真際，等法性，而未能等，無等等。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此結果異因。此心若滅者：此無明住地心若得滅者，則無始生死之累，無有不滅。至此則無生無滅。入理盡金剛三昧者：入一心本源，理無不窮，惑無不盡，證金剛定，同真如實際，等真空法性，而未能有與相等。菩薩位至此為極，故云而未能等。無等等者：即無有何等菩薩，可與相等也。但與佛相望，猶隔一等。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「譬如有人，登大高臺，下觀一切，無不斯了。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此譬說，如人登大高臺者：即譬此地。下觀一切無不斯了者：即四方洞覽，無不了然明白。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「住理盡三昧，亦復如是。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此法合。本地菩薩，住理盡三昧，觀下地菩薩，若修若證，無不了了。亦如登高臺下觀也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「常修一切行，滿功德藏，入婆伽度位，亦復常住佛慧三昧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明進行入位。常修一切自他二利之行，圓滿功德之藏，入婆伽度位。此云施德地，能以大法如雲，普蔭一切。亦復常住佛慧三昧者：即那伽常在定，無有不定時，定慧均等，故名佛慧三昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「善男子！如是諸菩薩，皆能一切十方諸如來國土中化眾生。正說正義，受持讀誦，解達實相。如我今日，等無有異。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此總結。如是諸菩薩，指前十三法師。各各皆能現身十方諸佛國土，教化眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    正說正義者：稱中道正理，而說實相般若正義。受持讀誦，約自行；解釋通達，以利他。實相者：無相無所不相，是之謂實相。十三法師所說，如我今日無二無別，故曰等無有異。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告波斯匿王：「當我滅度後，法滅盡時。受持『般若波羅密』，大作佛事，一切國土安立，萬姓快樂。皆由此『般若波羅密』。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下大章勸持。以般若功德無盡故，如來不惜苦口婆心，勸令受持。先明付囑國王，以王者有力，若能護持，則舉國無不尊奉，自可福國佑民。佛言：當我滅度之後，正法不得久住世間，必有壞滅之時。諸佛正法住世，或長或短，各隨願力不同。釋迦正法住世一千年，像法一千年，末法一萬年，法欲滅時者：乃正法有欲壞滅之時也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    法為人天眼目，法滅則眾生必苦，故當受持宏護。若能受持般若波羅密，大作佛事，則一切國土，皆能安立，下致滅亡。一切萬姓，皆得快樂，不受痛苦。皆由般若殊勝之功能，方克臻此。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    問：何為佛事？答：諸佛因中果上，所修所行之事也。大作佛事：即是受持般若波羅密；受持般若波羅密：即是大作佛事。作前十三忍般若，為諸佛因中自他兩利之佛事。作第十四忍，為諸佛果上乘願利生之佛事；非應赴僧誦經拜懺之佛事也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「是故付囑諸國王，不付囑比丘、比丘尼、清信男、清信女。何以故？無王力故，故不付囑。汝當受持讀誦，解其義理。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故二字，承上是般若有福國佑民功德之故，與國王有極大之關係，決定不可任其壞滅，必定要護持。所以付囑國王，不付囑四眾弟子。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    何以故下，出其不付囑之所以，因四眾弟子，無國王威力之故，是以不付囑。汝當受持讀誦，解其義理者：即付囑國王之旨。受持讀誦以自行，解其義理以化他。若不解義理，非僅無由化他，即自行亦不澈底。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！吾今所化，百億須彌，百億日月。一一須彌，有四天下。其南閻浮提，有十六大國，五百中國，十千小國。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明如來化土。所化百億須彌四句，指大千世界，為一化土，總計有百億小世界。一小世界，有一大海。海中有須彌山，上下大，中腰小，高八萬四千由旬。山頂為忉利天。山腰四萬二千由旬之處，有四天王天，日月宮環繞其處。海中須彌四面，有東西南北四大部洲，為一四天下。南洲為閻浮提，是樹名，洲中多此樹，故以為名。譯為勝金洲，此樹汁水入地，沙石成金，勝於餘金，其洲有無量小洲，大國十六，中國五百，小國十千，此據一南洲而言也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「其國土中，有七可畏難。一切國王，為是難故，講讀『般若波羅密』，七難即滅，七福即生。萬姓安樂，帝王歡喜。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明法力滅難。其國土中，即百億閻浮提。諸國土中，有七種可畏難。一切國王，為（去聲）欲滅除是難之故，應當講讀「般若波羅密」。講則化他，讀乃自行。果能如是，則七難即可滅除，七福即能生起。萬姓難滅福生，自得安樂，帝王自可歡喜。功由受持般若，故得轉畏為喜。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「云何七難？日月失度，時節反逆。或赤日出，黑日出。二三四五日出，或日蝕無光，或日輪一重二三四五重輪現。當變怪時，讀說此經。為一難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    首句徵問何為七難，下則列舉。一、日月時節難：日月循行，均有常度，失度者：不依常道也。時節反逆：時節循環，亦有定準，如夏暖冬寒等。反逆者：反變悖逆，不順定例也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    或赤黑日出，二三四五日出，或日蝕無光，或日輪一二三四五重現。當災變怪異之時，無非眾生同業所感。此等變怪，皆是饑饉、疾疫、刀兵、災難之相，亟宜讀說此經，可以滅除。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「二十八宿失度，金星、彗星、輪星、鬼星、火星、水星、風星、刀星、南斗、北斗、五鎮大星，一切國主星，三公星，百官星。如是等星，各各變現，亦讀說此經。為二難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、星宿失度難：二十八宿，解在前。四七二十八，不依常道而行，謂之失度。金星：即太白星，外國名天師星。依常道行則國豐，若失度則國儉。彗星者：星芒遍指，俗呼掃帚星，外國名閻羅王星。此星出處，必有災難。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    輪星：有暉如輪，若日月五星，破輪星中央而行，則國土分散。右行則國安，左行亦不吉。鬼星者：九月十五日，沒在東北。若行駛失時，則鬼神來破國，而施病於人。火星者：熒惑星也，此主賊。此星若高在午處則賊起，若下在子處則賊伏。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    水星者：即是濕星，亦是太白星，主水。在申為高，在寅為下。一歲行一週，從酉戌亥子四處行，無水。從卯巳未申四處行，多水。從丑寅辰午四處行，平水，即不多不少。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    風星者：即是昴星，主風。在寅為高，在申為下。若高，多風無雨。若下，多雨少風。隨日行，有三種分別：二、三、八、九月，同日行。十、十一、十二、正月，在日前行。四、五、六、七月，在日後行。此為常度，異此則失度也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    刀星者：即是滿星，在卯處最高，在酉處最下。每處行經二年半。若高，多刀兵，眾生饑餓疾病。若下，少刀兵。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    南北斗，是曜非宿。五鎮大星，即金木水火土五星。一切國主星，三公星，百官星即應人間王臣。若善星來此諸星處，則大安隱豐樂。惡星來入，則大苦惱。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如是等星，各各變現者：總言諸星不依常道，故為變現。此等災象，皆由王臣治民非道，縱逸無度，災患將生，上應天象。亦應講讀此經，祈禱禳災，方可挽回劫運。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大火燒國，萬姓燒盡；或鬼火、龍火、天火、山神火、人火、樹木火、賊火，如是變怪，亦讀說此經。為三難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三、大火燒國難。前二句總言，下別列七種火災：一鬼火：鬼瞋眾生為惡，則放陰火，令人熱病。二龍火：龍雨毒火，令人癰腫。三天火：即雷火所燒，以雷屬天故。四山神火、五人火、六樹火，可知。七賊火：即賊人縱火圖劫，故以賊名。此七火難，亦應讀說此經，方可消滅。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大火漂沒百姓。時節反逆。冬雨夏雪，冬時雷電霹靂，六月兩冰霜雹。雨赤水、黑水、青水，雨土山、石山，雨沙礫石。江河逆流，浮山流石。如是變時，亦讀說此經。為四難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四、諸水為患難。其中冬雨以外，所有雨字皆去聲，作落字解。雨雪、雷電、霹靂、冰霜雹等，不適其時，謂之反逆。雨赤水，多刀兵。雨黑水，多疾病。雨青水，多飢餓。雨土山、石山、沙礫石，為仙人羅剎瞋故。江河逆流，海水溢滿，主有賊起。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大風吹殺萬姓，國土山河樹木，一時滅沒。非時大風——黑風、赤風、青風、天風、地風、火風。如是變時，亦讀說此經。為五難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五、各種風災難。世界風力最大，小則撼屋拔木，大則傾湫倒嶽，故云吹殺萬姓，國土山河樹木，一時滅沒。非時大風，即颶風。黑風者：吹海邊黑沙、遮蔽天地，覿面不見。赤風者：即赤沙。青風者：即青沙。天風地風可知。火風：即熱風也。如是災變起時，亦應讀說此經，祈消災厄。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「天地國土亢陽，炎火洞然。百草亢旱，五穀不登，土地赫然，萬姓滅盡。如是變時，亦讀說此經。為六難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六、亢陽為災難。亢陽者：旱曰亢陽。日光熾盛，故曰炎火洞然。百草下皆旱災之現象。如是災變起時，亦應讀說此經，禱賜甘霖。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「四方賊來侵國，內外賊起。火賊、水賊、風賊、鬼賊。百姓荒亂，刀兵劫起。如是怪時，亦讀說此經。為七難也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    七、賊來侵國難。賊者如文可知。亦應讀說此經，可以轉危為安。以上七難，皆由一切人民，不孝父母，不敬師長、沙門、婆羅門。國王大臣，不行正法。由此諸惡，有是難起。倘能讀說此經，自行化他，悉依般若正法，縱或災象不祥已現，亦不難消弭矣。此經猶如阿伽陀藥，能療眾病，誠救世之寶也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！是『般若波羅密』，是諸佛菩薩，一切眾生，心識之神本也；一切國王之父母也。亦名神符，亦名辟鬼珠，亦名如意珠，亦名護國珠，亦名天地鏡，亦名龍寶神王。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此讚歎般若，能為十界所依，能滅七種災難。諸佛因地法行，皆依圓照清淨覺相。能照即般若，故般若為諸佛之本。菩薩所修諸度，以般若為先導，故般若亦為菩薩之本。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一眾生心識之神本者：一切，包括二乘六道。以一切眾生，皆有心識。集起名心，了別名識。而實相般若，又為心識所依之本。神字，靈妙不測之謂也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    一切國王之父母者：般若能護王身，故如父母能護於子。亦名神符者：有神妙威德之符印也。世有此符，可以遁妖辟怪。般若能袪諸惡，能持眾善，故以名焉。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    亦名辟鬼珠：此珠能辟邪妖鬼魅，而使遠遁潛逃，禍亂不作。般若能辟邪導正亦如之。亦名如意珠者：有云此珠，為金翅鳥王精氣所成，具足眾寶。誠心拜求，悉如人意，雨降諸寶，故以如意珠名。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    亦名護國珠：國有此珠，不被侵害。般若能護國土，亦復如是。上文所云：如城塹椈嚏A刀劍鉾楯等。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    亦名天地鏡者：般若之智，能照一切，如以天地為鏡，無所不照故。亦名龍寶神王者：以般若之智，能生一切諸善之法，猶如龍王髻中寶珠，能雨諸寶，故稱龍寶神王。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告大王：「應作九色幡，長九丈；九色華，高二丈；千枝燈，高五丈；九玉箱；九玉巾。亦作七寶案，以經置上。若王行時，常於其前，足一百步。是經常放千光明，令千里內，七難不起，罪過不生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此勸修供養，幡華燈，皆供具。玉箱、玉巾、寶案，亦供器。幡有高顯義，作九色幡，長九丈者：表九有眾生，建般若勝幡，超出九苦。九色花，高二丈者：表九有眾生，修般若因行之華，而明二諦。千枝燈，高五丈者：表十善功德，以般若展轉相資，成千智慧。高五丈，表照明五道也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    九玉箱，九玉巾，表九有眾生，以清淨為法器。七寶案，以經置上，表七方便人，以文字觀照二般若，而契平等實相之般若。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    若王行時，以經前行，表重法之義。又以般若為先導。放千光明，表般若智光，有殊勝脫難滅罪之功能。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「若王住時，作七寶帳，帳中七寶高座，以經卷置上。日日供養，散花燒香，如事父母，如事帝釋。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明住時供養，寶帳寶座，以經置上，亦尊重意。日日以花香供養，如事父母，如事天帝，以明孝敬之誠，未敢或忽也。
    <span>
</span>
    j
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！我今五眼明見，三世一切國王，皆由過去侍五百佛，得為帝王主。是故一切聖人羅漢，而為來生彼國，作大利益。若王福盡時，一切聖人，皆為捨去。若一切聖人捨去時，七難必起。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    佛具五眼，故能明見三世十方，一切國王，往昔因緣，皆由過去侍佛之多，深種善根，故得為王。故感往昔同行，一切聖人羅漢，來生彼國。同心同德，上下相輔，教化眾生，作大利益。若王福盡時者：有漏之福，必有終盡。若不依行正法，安望福祚延長。其福若盡，諸聖捨去，則國是日非，災害隨至，七難必起。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！若未來世，有諸國王護持三寶者。我使五大力菩薩，往護其國。一、金剛吼菩薩，手持千寶相輪，往護彼國。二、龍王吼菩薩，手持金輪燈，往護彼國。三、無畏十力吼菩薩，手持金剛杵，往護彼國。四、雷電吼菩薩，手持千寶羅網，往護彼國。五、無量力吼菩薩，手持五千劍輪，往護彼國。五大士，五千大神王，於汝國中，大作利益。當立形像，而供養之。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明未來國王，若能依教護持三寶，故得感佛，遣五大力菩薩，往護其國。如是，則護教即所以護國，次出五大菩薩名號，併五千大神，主伴同臨，非小因緣。能於國中，大作利益，則彼神力，冥加顯被，有以相之，其災難自然消殞。囑以當報護國之恩，設立形像而供養之。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！吾今三寶，付囑汝等一付諸王。憍薩羅國、毗舍離國、舍衛國、摩竭提國、波羅奈國、迦夷羅衛國、鳩尸那國、鳩睒彌國、鳩留國、罽賓國、伽羅乾國、乾陀衛國、沙陀國、僧伽陀國、健拏掘闍國、波提國，如是一切諸國王等，皆應受持『般若波羅密』。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此勸持般若。般若具足三寶：經典所在，即如來舍利之身，是佛寶。般若為摩訶衍法，是法寶。經中十三法師，皆修般若，是大乘僧寶。付囑諸王，受持此經，即護持三寶。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    憍薩羅國，又云拘薩羅國，譯曰工巧，或譯無鬥戰：在南印度。對北憍薩羅國，此謂南憍薩羅國，或稱大憍薩羅國。龍樹菩薩多住此國，為娑多婆訶王所皈敬，於山中營造五層大伽藍。又「玄應音義」二十二，引「西域記」，作中印度古國名，對南憍薩羅國而謂北憍薩羅國，十六大國之一，首府即舍衛國，佛久住之。據上二者，南北不同，未知孰是。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    毗舍離國，又作毗耶離國，譯曰廣嚴。在琲e南中印度境。維摩大士住此國。佛滅一百年，七百賢聖，為第二結集之處。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    舍衛國，波斯匿王都城之名。其國本名憍薩羅國，因有南北二國同名，故多以舍衛都名稱國號。新作室羅伐悉底，譯曰聞物，以此城多出名聞之人，多產珍貴之物。佛之祇園精舍，在此國中。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    摩竭提國，即摩竭陀國，此云善勝國，或云無惱害國。此國法不行刑戮，其有犯死罪者，送置寒林耳。在中印度。五印度中，此國最大。王舍城，即在此國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    波羅奈國，又名波羅奈斯國，譚曰江繞城，因在琲e流域故也。乃中印度境。鹿野苑在此國，即古帝王養鹿之處，亦名鹿苑。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    迦夷羅衛國，又名迦維羅衛國，又名迦維羅閱國，譯曰妙德。是淨飯王兄弟四人所居之處，即如來降生之國，淨飯王所治之境。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    罽賓國，即迦濕彌羅國，舊曰「罽賓」，訛也。北印度境，周七千餘里，四境負山，山極峻峭，雖有門徑，而復隘狹，自古鄰敵，無能攻伐。都城西臨大河，南北十二里，東西四五里。宜稼穡，多花果，出龍種馬，及鬱金香，火珠藥草等。氣宇寒勁，多雪少風，服毛褐，衣白氈。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    乾陀衛國，「西城記」二日；乾陀邏國，舊日乾陀衛訛也。北印度境，此云持地國。謂昔此國多有道果聖賢，住持其地，不為他國侵害也。此國多生香氣之花，又名香遍國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此十六國名，八有翻譯。其餘鳩尸那國、鳩睒（音閃）彌國、鳩留國、伽羅乾國、沙陀國、僧伽陀國、健拏掘闍國、波提國，此八國無翻譯。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，諸大眾，阿須輪王，聞佛說未來世七可畏，身毛為豎，呼聲大叫而言：「願不生彼國。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此聞經發願。時，諸眾中，阿須輪王，聞佛說未來世七難，甚可怖畏。毛骨悚然，大聲疾呼，而發願言：願不生彼七難之國。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      時，十六大國王，即以國付弟，出家修道。觀四大色，勝出相。四大四色，不用識空，入行相。三十忍，初地相；第一義諦，九地相。是故，大王！捨凡夫身，入六住身。捨七報身，入八法身。證一切行，『般若波羅密』。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此國王悟道。時十六大王國，聞法之後，了知世間國土，皆同夢幻。即以國事付弟，發心出家修道。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    觀四大色，勝出相者：即八勝處，修此八法，能得勝利，能伏境界，其心對境，不被境牽，故名勝處；此明修道。一、內觀色，外觀色少。即內觀四大不淨之色，外觀少許淨色。以其觀力微，不能多觀。二、內觀色，外觀色多。以其觀力慚增，故能多觀。三、內無色想，外觀色少。四、內無色想，外觀色多。五、內無色想，外觀色青。六黃，七赤，八白。此六勝處，由久修觀行。能伏內心之色想，故云內無色，觀外淨色。自少而多，能現青色光等，轉變自在，不生法愛。八勝處觀成，名勝出相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四大四色，不用識空，入行相者：即十遍處，又名十一切入。謂地水火風四大，青黃赤白四色。不用識空者：不用是無所有處，識是識處，空是空處。法數無無所有處，祇有識處、空處、此十遍一切處，故名十遍處。又一切悉能入，故名十一切入。如作青色觀，即遍一切處皆青等。上言勝處，是能伏境界之謂；此言遍處，即廣大周遍之謂。以所依空，能緣識，皆無邊故。此十一切入觀成，名入行相。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三十忍下，次明入道。初地以上，十地各三忍，合成三十忍。初地相者：破無明證法身，得第一義諦。九地相，非指第九地。乃謂初地，得第一義諦，為以上離垢地等九地，作方便相。初地一登，餘地易進。「攝論」云：如竹破初節，餘節速能破；得初地真智，諸地疾當成。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    是故大王！捨凡夫身，入六住身者：是入道之故，得捨外凡位凡夫之身，而入習種性六住之身。捨七報身，入八法身者：有二解——一、捨地前七方便身，得初地第八法身。二、捨前七地分段報身，入第八地無功用法身。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      十八梵天、阿須輪王得三乘觀，同無生境。復散華供養：空華、法性華、聖人華、順華、無生華、法樂華、金剛華、緣觀中道華、三十七品華而散佛上。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此下明會眾得益，有凡有聖。此梵天修羅，得三乘觀者：得小中大三乘觀。同無生境者：得大乘觀也。所以散華供養，其華即三乘因行之華。先散五忍大乘華；空華表人空，法性華表法空；地前三賢，伏忍華也。聖人華者：初二三地，已證聖位，散信忍華。四五六地，順無生忍，散順忍華。七八九地，真證無生，散無生忍華。四辯自在說法，散法樂華。十地證金剛心，能斷結使，散金剛華。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    次散二乘華——緣觀中道華者：緣覺中乘，觀察十二因緣，而得無生，故散緣觀中道華。三十七品華者：聲聞小乘，依三十七道品修學，得證涅槃，故散三十七品華。而散佛上者：供養也。又以此因行之華，上求佛果也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      及九百億大菩薩眾，其餘一切眾，證道跡果。散心空華、心樹華、六波羅密華、妙覺華而散佛上，及一切眾。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    併及菩薩大眾，得證道跡果者：得初地解悟，證中道法身之理，名證。道者能通之義，即證能通，名道。跡者進修事跡，即道能進，名跡。果者圓滿成熟，悟修滿足，名果。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    散心空華者：即是理空無生華也。心樹華者：即意樹華也。六波羅密華者：即菩薩行華也。妙覺華者：即佛地果華也。而散佛上及一切眾，生佛平等供養也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      十千菩薩，念來世眾生，即證：妙覺三昧，圓明三昧，金剛三昧，世諦三昧，真諦三昧，第一義諦三昧。此三諦三昧是一切三昧王三昧，亦得無量三昧。七財三昧，二十五有三昧，一切行三昧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十千菩薩，憫念眾生，本具佛性；祇因背覺合塵，所以不能證得。今聞說十四忍法門，大悲熏心，護念來世眾生，欲令即證妙覺三昧，即究竟妙覺極果，最上一乘三昧也。圓明三昧者：照徹一心本源之理。金剛三昧者：即入剛定，堅固不可破壞也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    世諦三昧者：即入俗諦三昧，涉有不染一塵，所謂百花叢媢L，葉葉不沾裳。真諦三昧者：即二乘所入滅盡定。第一義諦三昧者：即菩薩所入，中道圓妙大定，亦名實相三昧。此三三昧，是三昧之王，總攝一切三昧，故云亦得無量三昧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    七財三昧者：得七聖財：一信、二戒、三慚、四愧、五多聞、六智慧、七捨離。二十五有三昧者，四洲四惡趣，六欲併梵天，四禪四空定，無想阿那含：是名二十五有。入二十五三昧，能破二十五有故。得無垢三昧，能破地獄趣有。得不退三昧，能破畜生趣有。得心樂三昧，能破餓鬼趣有。得歡喜三昧，能破阿修羅趣有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    得日光三昧，能破弗婆提州有。得如幻三昧，能破閻浮提洲有。得月光三昧，能破瞿耶尼洲有。得熱炎三昧，能破鬱單越洲有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    得一切法不動三昧，能破四王天有。得難伏三昧，能破忉利天有。得悅意三昧，能破燄魔天有。得青色三昧，能破兜率天有。得黃色三昧，能破化樂天有。得赤色三昧，能破他化自在天有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    得白色三昧，能破初禪天有。得種種三昧，能破大梵天有。得雙三昧，能破二禪天有。得雷音三昧，能破三禪天有。得雨雨三昧，能破四禪天有。得如虛空三昧，能破無想天有。得照境三昧，能破淨居阿那含有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    得無礙三昧，能破空無邊處定有。得常三昧，能破識無邊處定有。得樂三昧，能破空無所有處定有。得我三昧，能破非想非非想處定有。菩薩得二十五有三昧，能破二十五有。有者：三界之內，因果不亡，曰有。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      復有十億菩薩，登金剛頂，現成正覺。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此明十億菩薩，登金剛山頂，以虛空為座，現成正覺，得究竟益。正宗分竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<a name="a08">
</a>
<span style="color:#333399">
     囑累品第八
     <span lang="EN-US">
</span>
</span>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此一品為流通分。佛將般若正宗之法，付囑國王；煩累護持，故稱囑累品。又付囑此經，相累流通，故名囑累品。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此經不同「大品般若」，付囑聲聞。不同「妙法蓮華」，付囑菩薩。而付囑國王者，何也？其意有三：一、此經為護國之寶，能除國難，故付囑國王。二、因國王有大威力，易於宏揚，應付囑國王。三、必王臣道合，一德一心，正法得行，故兼付大臣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      佛告波斯匿王：「我誡汝等，吾滅後八十年，八百年，八千年，無佛、無法、無僧、無信男信女時，此經三寶，付囑諸國王、四部弟子，受持、讀誦、解義。為三界眾生開空慧道，修七賢行、十善行，化一切眾生。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此總勸流通。佛誡敕波斯匿王等，先明付囑宏法時節。吾滅後，乃佛自說滅度之後，有三個時期：初八十年，次八百年，後八千年。無佛無法無僧者：非八十年即無三寶，若果無三寶，付囑何用？今應依次配之：滅後八十年，佛不住世，故曰無佛。八百年，正法之末，邪法熾盛，以邪奪正，人多信邪，故曰無法。八千年，末法過半，所有僧眾，形似比丘，行同白衣，故曰無僧。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    無信男信女者：道在人宏，若無僧，則佛法無寄。因見僧眾，無異世俗，不能起信。由不信僧，併不信佛法。現在已有如是之事。世人見出家人，無有僧行，無可皈敬，全不信三寶。故曰無信男信女。時者：在此三個時期。此經三寶，付囑諸國王，四部弟子流通。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    受持讀誦：即自行流通。解義者：開解經中義理，即化他流通。如來苦口叮嚀誡敕，欲令宏護三寶，使不斷絕也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    為三界眾生開空慧道者：為眾生開示人法二空，觀慧之道。二空即般若聖賢之行。修七賢行者：七方便行，一、五停心，二、別相念，三、總相念，四、煖地，五、頂地，六、忍地，七、世第一地。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    十善行者——身三善：不殺、不盜、不淫。口四善——不妄言、不綺語、不惡口、不兩舌。意三善——不貪、不瞋、不癡。上二聖賢之行，此為人天之乘，以此教化一切眾生。總勸流通竟。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「後五濁世，比丘、比丘尼、四部弟子、天龍八部、一切神王，國王、大臣、太子、王子，自恃高貴，滅破吾法，明作制法，制我弟子——比丘、比丘尼，不聽出家行道，亦復不聽造作佛像形、佛塔形，立統官制眾，安籍記僧，比丘地立，白衣高座，兵奴為比丘；受別請法；知識、比丘共為一心親善，比丘為作齋會求福，如外道法；都非吾法。當知爾時，正法將滅不久。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此七門別誡，一、誡不得障人出家。五濁世者：劫濁、見濁、煩惱濁、眾生濁、命濁。云何為濁？「楞嚴經」云：譬如清水，清潔本然，如若有人，投以沙土，土失留礙，水忘清潔，容貌汨然，名之為濁。我佛悲心特切，生於娑婆五濁惡世，救度眾生。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    劫濁：劫者——梵語具足，應云劫波，但云劫者，略也。譯為時分，乃長時分，有大中小之分。人壽從十歲過一百年增一歲，增至八萬四千歲，增極，則過一百年減一歲，減至十歲。一增一減為一小劫；二十番增減，為一中劫；八十番增減，為一大劫。人壽減至二萬歲時，眾生具下四濁，名為劫濁。減至百歲，名為惡世。劫濁無別體，四濁交湊，即其相也。劫濁時，眾生善根淺薄，業障深重，易墮惡趣，故名劫濁。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    見濁者：五利使為體，諸見熾盛即其相也。五利使者：五種妄見，能使眾生造業受報，故名為使。此後五鈍，幾微迅速，故名為利。一者、身見：執身為我，而起我身之見，妄生貪愛。不悟四大假合，夢幻無常。二者、邊見：執斷執常，而起二邊之見，一味偏執。不悟見解既偏，失乎中道。三者、邪見：撥無因果，而起邪外不正之見，疑誤眾生。不悟墮豁達空，必入地獄。四者、戒取：非因計因，而起我能持戒之見，錯亂修習。不悟蒸沙作飯，塵劫難成。五者、見取：非果計果，而起自負所見之見，未證謂證。下悟有漏天中，下是涅槃。此五種妄見，昏昧汨沒，渾濁自性，故名見濁。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    煩惱濁者：五鈍使為體，三災感召即其相也。五鈍使者，五種妄心，能使眾生造業受報，故名為使。比前五利，稍為重滯，故名為鈍。一者、貪心——於順情境起諸貪愛，不能看破。二者、瞋心——於拂意境起諸瞋恨，不能含忍。三者癡心——於一切境起諸癡迷，不能覺悟。四者、慢心：於諸眾生心起驕慢，不能謙遜。五者、疑心：於諸善法心起疑貳，不能決擇。此五種妄心，煩動惱亂，渾濁自性，故名煩惱濁。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    眾生濁者：攬五陰見慢果報為體，惡名穢稱即其相也。眾生攬地水火風而成身，受想行識以為心。見是橫計主宰，妄執我見。慢是俱生主宰，妄起我慢。前世所作業因，今世所受果報，以為其體。眾生之名鄙惡，色心劣穢，故名眾生濁。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    命濁者：色心連持為體，催年減壽即其相也。色——即地水火風之色法。心——即見聞覺知之心法。人生攬地水火風以為身，四大本無知之物，因有八識見分，旋令覺知。見分本一精明之體，因被地水火風，壅令留礙，元依一精明，分作六和合——在眼曰見，在耳曰聞，在鼻曰嗅，在舌曰嘗，在身曰覺，在意曰知。由此色心互相連屬，息煖識三，相持不散，是為命根。一不連持，命根即斷，故以為體。催年減壽者：即寒暑遷流，變化密移，催促年齡，減少壽命，故云命濁。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    後五濁世中，人多弊惡，信邪惡正，持戒修福者少。而能覺悟人生幻化，世相無常者，抑又少也。況此大乘般若正法；故須付囑國王。總勸之後，還宜別誡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    比丘、比丘尼、四部弟子，解見在前。天龍八部者：一、天——三界諸天。二、龍——海龍王、山龍王、守天宮殿龍、守護伏藏龍、行雲施雨龍。三、夜叉——此云輕捷。四、乾闥婆——此云尋香，天帝樂神。五、阿修羅——此云非天。六、迦樓羅——此云金翅鳥王。七、緊那羅——此云疑神，天帝歌神。八、摩呼羅伽——此云蟒神。一切神王，是世界諸神王。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    國王、大臣、太子、王子、自恃高貴者：自恃權勢，不重佛法。惟逞一己之私欲，頓忘護國之觀念。破滅吾法，明作制法：制者，禁也，以正為倒，世間許多惑世亂人，傷風敗俗之舉，而竟不禁，反禁我弟子——比丘、比丘尼，不聽出家，修行正道。戒定慧為正道，修戒能出三途，修定能離六欲，修慧能超三界。不聽出家修學，即是壞滅佛法。亦復不聽造作佛像形、塔像形：佛塔形像，能令眾生求福，不聽造作，即是壞滅福田。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    立統官制眾，安籍記僧者：佛世出家之眾，祇有依佛所制戒律，範圍身心，隨其自行修道，並無立統官制度，另安簿籍，記錄僧眾之事，若違佛制，即屬非法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    比丘地立，白衣高座，兵奴為比丘者：比丘身著緇衣，為佛弟子，理宜高座。王臣雖貴，身是白衣，不應高座。而竟比丘地立，白衣高座，是以兵奴之法待比丘。兵事將，奴事主，皆地立。地立即兵奴法。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    受別請法者：或求名聞利養，不依僧次，受別請法，皆不合佛制。古，鸞輿及門，稱疾不起，丹詔三至，堅不出山，較之受別請者，其相去為如何耶！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    知識比丘，共為一心親善，比丘為作齋會求福者：此指相知識比丘，同心親善，欺罔檀那，為作齋會求福。此如外道法，都非吾佛法所應如是。當知爾時，邪法既興，正法將滅，不久於世。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！壞亂吾法，是汝等作。自恃威力，制我四部弟子。百姓疾病，無不苦難。是破國因緣。說五濁罪過，窮劫不盡。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    二、誡不得俗官治僧。壞亂吾法者：即是不依佛制戒律，以勵僧眾，更立俗官治僧。自恃國土威力，制佛四部弟子，以致護法善神瞋怒，散災降禍，遂使百姓疾病，全國無不苦難。是破國因緣者：國王不敬三寶為因，設立非法制度為緣，破壞國土，是此之故。五濁罪過，窮劫不盡者：五濁熾盛，眾生多造罪過。若欲說之，窮劫說不能盡。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！法末世時，有諸比丘、四部弟子、國王多作非法之行。橫與佛法眾僧作大非法，作諸罪過，非法非律，繫縛比丘，如獄囚法。當爾之時，法滅不久。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    三、誡得繫縛比丘。多作非法之行者：總指非法之行，不可計數。橫與者：對佛法僧眾，不應如是，而竟如是，謂之橫。非法者：不依國法。非律者：不依戒律。拘繫束縛比丘，如待獄中囚犯之法待僧眾。當爾時，法滅不久。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！我滅度後，未來世中，四部弟子、諸小國王、太子、王子，乃是住持護三寶者，轉更滅破三寶。如師子身中蟲，自食師子身中肉，非外道也。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    四、誡不得自滅佛法。諸小國王、太子、王子，乃是住持護三寶者：依律中，國王、大臣、百官受位時，應先受菩薩戒，以此止惡防非，既受菩薩戒法，即是佛門弟子，故為住持護三寶者；乃轉更滅破三寶，是自滅也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如師子身中蟲，自食師子身中肉者：此譬喻也。師子乃獸中之王，師子一吼，百獸腦裂；聞聲悉皆藏竄孔穴，誰敢近旁，況敢食其肉耶？惟有獅子身中蟲自食其肉，喻佛法至高無上，世間學說，莫與比倫，一切外道，不能破壞，惟負有護持之責，四部弟子國王等，而自破滅，則與師子蟲無異，豈不悲哉！
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「多壞我佛法，得大罪過。正教衰薄，民無正行，以漸為惡，其壽日減。至於百歲，人壞佛教，無復孝子，六親不和。天神不祐，疾疫惡鬼，日來侵害。災怪首尾，連禍縱橫。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    護三寶者，反多壞我法。一切罪過，莫大於破法。破法即破壞眾生正知正見，令正信不生，所以正教衰薄。有正教，方可範圍人心，使不放縱；教衰則民無正行，以漸為惡，惡業日增，壽命日減，至人命百歲時，為五濁惡世。人壞佛教，故無孝子。佛云孝為戒，教壞而子之於父母，尚且不孝，況六親乎？故亦不和。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    孝為百行之先，父母有生成之德，昊天罔極；粉骨碎身，尚難圖報。如若不孝，是則滅絕於人倫，乖違乎天理。天神所以不佑，疾疫惡鬼生瞋，日來侵害，故有種種災異變怪。從首至尾，連續為禍，縱橫不一。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「死入地獄、餓鬼、畜生。若出為人，兵奴果報，如影如響。如人夜書，火滅字存，三界果報，亦復如是。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    地獄餓鬼畜生，是為三途苦趣，亦名三惡道，乃惡因所感之惡果。破壞佛法，得大罪過，惡因也，依因感果，理所當然。猶云：天作業，猶可違；自作業，不可活。「楞嚴經」云：地獄罪畢，上出為鬼，鬼業罪畢，則為畜生；畜生罪畢，還復為人。若出為人，餘報未盡，則受兵奴果報，如影之隨形，響必應聲。此喻果不離因也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    如夜書，火滅字存著：喻隱處造業，如人夜書，唯憑已造，如依火而成。身雖已死，而業不亡，如火滅而字存。三界眾生，所造之業，所招果報，亦復如是。此喻因必感果也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！未來世中，一切國王、太子、王子，四部弟子橫與佛弟子，書記制戒，如白衣法，如兵奴法。若我弟子——比丘、比丘尼立籍為官所使，都非我弟子，是兵奴法。立統官攝僧，典主僧籍，大小僧統，共相攝縛，如獄囚法，兵奴之法。當爾之時，佛法不久。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    五、誡不得立籍制約，如兵奴法。典主攝僧，如獄囚法。當爾之時，佛法滅亦不久。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！未來世中，諸小國王、四部弟子自作此罪。破國因緣。身自受之，非佛法僧。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    六、誡不得非法得罪。若自作此罪，破壞國土。自身受報，非關三寶之事。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      「大王！未來世中，流通此經，七佛法器，十方諸佛，常所行道。諸惡比丘，多求名利，於國王、太子、王子前，自說破佛法因緣、破國因緣。其王不別，聽信此語，橫作法制，不依佛戒，是為破佛破國因緣。當爾之時，正法不久。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    七、誡不得不依佛戒。未來世中，能流通此經者，皆是七佛弟子，佛門法器，乘願再來，依十方諸佛，常所行之道。有諸惡比丘，多求世間名利，於國王等，自說破佛破國因緣，國王不知三寶，三別是非，聽信此言，橫作非法制度，不依我佛戒律。此即破佛法國因緣。當爾之時，正法不久即滅。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，十六大國王，聞佛七誡，所說未來世事，悲號涕泣，聲動三千。日月五星、二十八宿失光不現。時，諸王等各各至心受持佛語，不制四部弟子出家行道，當如佛教。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此諸王聞說破法即為破國，嗟末世之蔽惡，愍眾生之痛苦，感悟悲泣，聲震大千世界。天地昏暗，三光不現。諸王各皆至心受持佛語，不制止四部弟子出家行道。出家有三：或出世俗家，或出三界家，或出五陰煩惱之家。行道亦三：或行小乘道，或行大乘道，或行最上一乘之道。當如佛教者：當依佛教教敕也。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，大眾、十八梵天王、六欲諸天子歎言：「當爾之時，世間空虛，是無佛世。」
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    爾時者：法會圓滿之時。在會大眾及四禪六欲諸天，歎正法滅盡，當時世間無有三寶，故曰空虛，即是無佛之世。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
<strong>
<span style="color:teal">
      爾時，無量大眾中：百億菩薩——彌勒、師子月等；百億聲聞——舍利弗、須菩提等；五百億十八梵王、六欲諸天、三界六道、阿須輪王等聞佛所說，護佛果因緣，護國土因緣。歡喜無量，為佛作禮，受持「般若波羅密」。
      <span lang="EN-US">
</span>
</span>
</strong>
</p>
<p class="MsoPlainText" style="text-indent:24.0pt;">
<span lang="EN-US">
</span>
</p>
<p class="MsoPlainText" style="text-indent:24.0pt;">
    此時，眾聞法，歡喜奉行。無量大眾，總表其多；別列菩薩、聲聞各有百億，更有五百億十八梵王、六欲諸王、三界六道、阿須輪王等。聞佛所說內護、外護二種因緣，不離般若。以般若有大功能，不僅可以護國護身，兼能療治眾生我、法二執之心病，而成十四忍之法門。故歡喜無量，為佛作禮，以表謝法之誠。受持「般若波羅密」：受者，領受不忘；持者，任持不失，即終身奉行此經。此經為苦海之舟航，七難之世，猶如苦海，捨此般若之舟航，安到涅槃之彼岸。願在會法眾，聞經之後，各各發心受持。齊乘般若之舟航，同登涅槃之彼岸，庶可上慰佛懷矣。
   </p>
<p class="MsoPlainText" style="text-indent:24.0pt;">
<span lang="EN-US">
</span>
</p>
</div>
<span color="#FFFFFF" size="2">
<span color="#FFFFFF" size="2">
<span color="#FFFFFF" size="2">
<!-- Begin of Hotrank Counter - DO NOT MODIFY -->
<script language="JavaScript" src="">
</script>
<!--
---- End of Hotrank Counter - DO NOT MODIFY -->
</span>
</span>
</span>
<a href="http://www.bfnn.org">
<img height="30" src="../books/sign.gif" width="300"/>
</a>
<!-- Start of StatCounter Code for Default Guide -->
<script type="text/javascript">
   var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
  </script>
<noscript>
<div class="statcounter">
<a href="http://statcounter.com/shopify/" target="_blank" title="shopify
analytics">
<img alt="shopify analytics" class="statcounter" src="http://c.statcounter.com/10554251/0/70b7fbe2/1/"/>
</a>
</div>
</noscript>
<!-- End of StatCounter Code for Default Guide -->
<a href="http://statcounter.com/p10554251/?guest=1">
</a>
</body>
</html>
