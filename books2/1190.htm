
<html>
<head>
<meta http-equiv=Content-Type content="text/html; charset=Big5">
<title>虛雲和尚法彙—詩歌偈贊</title>
<style><!--
.Normal
	{margin:0cm;
	margin-bottom:.0001pt;
	font-size:12.0pt;
	font-family:"Times New Roman";}
.MsoPlainText
	{margin:0cm;
	margin-bottom:.0001pt;
	font-size:12.0pt;
	font-family:細明體;}
-->
</style>
<link rel="stylesheet" href="../books/book.css">
</head>
<body lang=ZH-TW background="../books/textbackground.jpg" bgcolor="#ffffff" class="Normal">
<div class=book style='layout-grid:18.0pt'> 
  <p class=MsoPlainText align=center style='text-align:center'><b><span
style='font-size:36.0pt;font-family:標楷體;color:#FF6600'>虛雲和尚法彙—詩歌偈贊</span></b><b><span
lang=EN-US style='font-size:36.0pt;font-family:"Times New Roman";
color:#FF6600'></span></b></p>
  <p class=MsoPlainText align=center style='text-align:center'><span lang=EN-US>&nbsp;</span></p>
  <p class=MsoPlainText align=center style='text-align:center'><span
style='color:#003300'>鼓山門下弟子順德岑學呂寬賢編輯</span></p>
  <p class=MsoPlainText align=center style='text-align:center'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>皮袋歌<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>皮袋歌。歌皮袋。空劫之前難名狀。威音過後成罣礙。三百六十筋連體。八萬四千毛孔在。分三才。合四大。撐天拄地何氣概。知因果。辨時代。鑑古通今猶蒙昧。只因迷著幻形態。累父母。戀妻子。空逞無明留孽債。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>皮袋歌。歌皮袋。飲酒食肉亂心性。縱欲貪歡終敗壞。做官倚勢欺凌人。買賣瞞心施狡獪。富貴驕奢能幾時。貧窮兇險霎時敗。妄分人我不平等。害物害生如草芥。每日思量貪嗔癡。沈淪邪僻歸淘汰。殺盜婬妄肆意行。傲親慢友分憎愛。呵風咒雨蔑神明。不知生死無聊賴。出牛胎。入馬腹。改頭換面誰歌哭。多造惡。不修福。浪死虛生徒碌碌。入三途。墮地獄。受苦遭辛為鬼畜。古聖賢。頻饒舌。晨鐘暮鼓動心曲。善惡業報最分明。喚醒世人離五濁。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>皮袋歌。歌皮袋。有形若不為形累。幻質假名成對待。早日回心觀自在。不貪名。不貪利。辭親割愛遊方外。不戀妻。不戀子。投入空門受佛戒。尋明師。求口訣。參禪打坐超三界。收視聽。罷攀緣。從今不入紅塵隊。降伏六根絕思慮。無人無我無煩惱。不比俗人嗟薤露。衣遮體。食充飢。權支色身好因依。捨財寶。輕身命。如棄涕唾勿遲疑。持淨戒。無瑕疵。玉潔冰清四威儀。罵不嗔。打不恨。難忍能忍忘譏嗤。沒寒暑。無間斷。始終如一念阿彌。不昏沈。不散亂。松柏青青後凋期。佛不疑。法不疑。了了聞見是良知。穿紙背。透牛皮。圓明一心莫差池。亦返源。亦解脫。還元返本天真兒。無不無。空非空。透露靈機妙難思。到這堙C不冤枉。□地一聲是了期。方纔稱。大丈夫。十號圓明萬世師。咦。猶是那個殼漏子。十方世界現全身。善惡明明不差錯。為何依假不修真。太極判。兩儀分。心靈活潑轉乾坤。帝王卿相前修定。富貴貧窮亦夙因。有了生。必有死。人人曉得莫嚬呻。為妻財。為子祿。誤了前程是貪嗔。為甚名。為甚利。虛度光陰十九春。千般萬種不如意。熬煎在世遭艱迍。老到眼花鬚髮白。一善難聞枉為人。日到月。月到歲。空嗟歲月如轉輪。世間誰是長生者。不如歸去禮慈雲。或名山。或勝境。逍遙自在任遊巡。無常迅速知不知。幾句閒言敢奉聞。念彌陀。了生死。多多快活誰得似。學參禪。得宗旨。無限精神祇這是。清茶齋飯心不偷。二六時中為法喜。除人我。無彼此。冤親平等忘譽毀。無罣礙。沒辱恥。佛祖同心豈徒爾。世尊割愛上雪山。觀音辭家為佛子。堯舜世。有巢許。聞讓國。猶洗耳。張子房。劉誠意。也棄功名遊山水。況末劫。甚艱苦。如何不悟古人比。縱無明。造十惡。費盡心機為世鄙。刀兵厲疫旱潦多。飢饉戰爭頻頻起。變怪屢聞妖孽生。地震海嘯山崩圮。適當其際可奈何。多行不善前生堙C事難如意落迷途。處貧遇患善心始。善心始。遁入空門禮法王。懺悔罪過增福祉。拜明師。求印證。了生脫死明心性。勘破無常即有常。修行大有徑中徑。聖賢勸世有明文。三藏經書尤當敬。瀝心腸。披肝膽。奉勸世人應守正。莫當閒言不記心。大修行人必見性。速修行。猛精進。種下菩提是正因。九品蓮生有佛證。彌陀接引到西方。放下皮袋超上乘。皮袋歌。請君聽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈何鏡天寬仁居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>爭名攘利處。秦關楚漢騖。一枕熟黃粱。夢回空無與。</p>
  <p class=MsoPlainText style='text-indent:24.0pt;'>斯世幾英雄。倏忽臥草露。況諸不遂者。空把光陰誤。</p>
  <p class=MsoPlainText style='text-indent:24.0pt;'>失足成千古。如來難救度。好趁宿願深。快將生死顧。</p>
  <p class=MsoPlainText style='text-indent:24.0pt;'>佛言如皎月。照破無明路。叮嚀信願者。時時勤覺悟。</p>
  <p class=MsoPlainText style='text-indent:24.0pt;'>萬劫獲此身。燃眉急須護。法法皆我心。我心絕外務。</p>
  <p class=MsoPlainText style='text-indent:24.0pt;'>生亦不曾來。滅亦不曾去。生滅幻去來。如如體常住。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>在鳳林寺諷華嚴經見僧有琉璃碗損壞感賦<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>我有一琉璃。價勝金千億。展布虛空塞。收藏沒蹤跡。晝夜放光明。</p>
  <p class=MsoPlainText style='text-indent:24.0pt;'>非關動與寂。猛火燒不得。大水漂不失。盜賊偷不去。鬼神難掩匿。</p>
  <p class=MsoPlainText style='text-indent:24.0pt;'>無異龍女珠。賽過連城璧。彌勒樓閣中。多寶塔前值。內涵自精瑩。</p>
  <p class=MsoPlainText style='text-indent:24.0pt;'>外映明月色。不啻摩尼珠。透徹無間隙。滿盤托不出。虛室自生白。</p>
  <p class=MsoPlainText style='text-indent:24.0pt;'>威音那畔拈得來。誰是知音親相識。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>馬觀源居士索偈偶拈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>也不攜琴。也不帶鶴。嘯傲煙霞。灑灑落落。有時經行毘廬頂。有時坐臥彌勒閣。說甚麼七百甲子。說甚麼千年仙客。空可量。風可捉。苦行頭陀莫測度。山可移。地可縮。無心道者難思索。一念萬年非促延。萬年一念無剝復。或作舟航。或為略杓。大通雖富貴。釋迦豈寂寞。呵呵。也不攜琴。也不帶鶴。隨處煙霞供灑落。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈妙明師<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一會匆匆又別。終朝無言可說。直教石筍抽條。方見虛空破裂。</p>
  <p class=MsoPlainText style='text-indent:24.0pt;'>不須添醬加鹽。何勞眼耳鼻舌。筆尖點出月輪。遍界光輝皎潔。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>起七<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>諸人入堂煆煉。看誰倚天長劍。是佛是魔皆斬。直教梵天血濺。</p>
  <p class=MsoPlainText style='text-indent:24.0pt;'>金鎖玄關掣開。曠劫無明坐斷。一朝刺破虛空。露出娘生真面。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雜詠<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>休論前後劫。不落有無家。處處澄潭月。時時覺地花。</p>
  <p class=MsoPlainText style='text-indent:24.0pt;'>時彈無字曲。步踏白牛車。撒手無遮障。坐上寶蓮花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>萬佛山花紅洞<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>昔號花紅洞。今名萬佛山。觀棋來島客。聽瀑結茅庵。</p>
  <p class=MsoPlainText style='text-indent:24.0pt;'>虎伏階前地。松拏霄漢間。神龍飛墨雨。白象舞禪關。</p>
  <p class=MsoPlainText style='text-indent:24.0pt;'>洞挹千峰秀。溪沼九曲灣。伽藍天際外。僧與白雲閒。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>偶拈<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>觀空入假易。從有入無難。有無俱盡處。切莫自顢頇。</p>
  <p class=MsoPlainText style='text-indent:24.0pt;'>迎頭擊一棒。豈容多開口。此中微妙意。漫說無何有。</p>
  <p class=MsoPlainText style='text-indent:24.0pt;'>消融霜與雪。大地悉逢春。無有眾生度。何從覓我人。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>念佛佛念我。念他作什麼。唯心原淨土。自性即彌陀。</p>
  <p class=MsoPlainText style='text-indent:24.0pt;'>佛我本無二。念茲是在茲。昔流生死海。歷劫不歸依。</p>
  <p class=MsoPlainText style='text-indent:24.0pt;'>從今雲霧盡。何曾有一絲。住亦無所住。無住復何為。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題福果夢海詩偈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>詩可抒己懷。然有利害別。師以如是義。權且方便說。</p>
  <p class=MsoPlainText style='text-indent:24.0pt;'>老朽筆硯疏。生平守愚拙。睹茲意良佳。覺以指標月。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>還鼓山訪古月師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>卅載他鄉客。一笻故國春。寒煙籠細雨。疏竹伴幽人。</p>
  <p class=MsoPlainText style='text-indent:24.0pt;'>乍見疑為夢。談深覺倍親。可堪良夜月。緒緒話前因。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>峨眉訪真應老人<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>悠哉賢故友。抱道樂林泉。坐到無疑地。參窮有象天。</p>
  <p class=MsoPlainText style='text-indent:24.0pt;'>胸中消塊壘。筆底走雲煙。更笑忘機鳥。常窺定後禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>年月日時<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一年復一年。形容漸漸遷。骨髓徐枯竭。眉毛看漸穿。</p>
  <p class=MsoPlainText style='text-indent:24.0pt;'>幻身如聚沬。四大豈能堅。五欲蔽三界。何時見性天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一月復一月。光陰似消雪。無常有限分。法性無生滅。</p>
  <p class=MsoPlainText style='text-indent:24.0pt;'>漆桶忽爾破。天龍生歡悅。鶴巢鵬不居。鷦鷯住蚊睫。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一日復一日。切莫較得失。取捨忘分別。一切總非實。</p>
  <p class=MsoPlainText style='text-indent:24.0pt;'>處處要圓融。時時宜樸實。一氣走到家。端坐空王室。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一時復一時。步步向前移。相逢各一笑。誰與爾拖屍。</p>
  <p class=MsoPlainText style='text-indent:24.0pt;'>兀兀常不倦。時時念在茲。少壯當努力。莫待老衰時。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>秋夜偕友坐岑樓<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>此際秋色好。得句在高樓。啟戶窺新月。烹茶洗舊愁。</p>
  <p class=MsoPlainText style='text-indent:24.0pt;'>盤桓無俗客。酬唱有良儔。薄襖憐寒意。傳燈論未周。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>天台華頂茅廬久雨伴融鏡法師夜坐<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>苦雨積薪微。寒燈夜不輝。溼雲霾石室。劃蘚掩柴扉。</p>
  <p class=MsoPlainText style='text-indent:24.0pt;'>溪水湍無厭。人言聽更稀。安心何所計。趺坐覆禪衣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示楊自立寬生居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>狡兔匿土洞。覓食互爭出。各向前途奔。被獵驚倉卒。</p>
  <p class=MsoPlainText style='text-indent:24.0pt;'>智者善觀之。謀生須擇術。好箇沖霄鶴。安然任去住。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>駐雲移石偶題<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>最愛寂寥好。亙古忘歲年。隨緣猶不變。不變亦隨緣。</p>
  <p class=MsoPlainText style='text-indent:24.0pt;'>微妙心珠用。圓融性外天。雲移此拳石。已在混茫前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題居石洞<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>石洞自清幽。孤居萬事休。蒲團久趺坐。身世等浮漚。</p>
  <p class=MsoPlainText style='text-indent:24.0pt;'>三輪本空寂。佛魔自卷收。大千沙界幻。幻亦不曾留。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>戒期<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>得守空王法。勿為魔事侵。戒香薰寶座。梵網結珠林。</p>
  <p class=MsoPlainText style='text-indent:24.0pt;'>妙契西來意。單傳東土心。但看沾化處。咸頌海潮音。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>遊君山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>何年開梵境。此日得登臨。雲淨諸峰秀。林高傍水陰。</p>
  <p class=MsoPlainText style='text-indent:24.0pt;'>履聲驚鳥夢。松籟發禪吟。一覽洞庭水。澄清天地心。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>與西天目真淨和尚泛舟西湖<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不解煙波意。誰來駕此舟。心同秋水潔。身與白雲浮。</p>
  <p class=MsoPlainText style='text-indent:24.0pt;'>既契真空理。當懷濁世憂。仗師三昧力。得共海天遊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>鼓山雨後晚眺<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雨醉山初醒。寒光入座微。荒煙依樹白。落日染山緋。</p>
  <p class=MsoPlainText style='text-indent:24.0pt;'>樵唱采薪返。漁歌罷釣歸。疏鐘雲外響。驚起鶴橫飛。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>屈文六居士請偈語<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>願續高峰意。間觀自在天。無心誰得悟。有鼻孰能穿。</p>
  <p class=MsoPlainText style='text-indent:24.0pt;'>頓徹三乘教。都歸一指禪。跏趺忘物我。念盡不知年。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和溈山了炤首座<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>幻遊五濁世。天下一癡人。緣木求游鯉。隨風混俗塵。</p>
  <p class=MsoPlainText style='text-indent:24.0pt;'>偶濯曹溪水。聊侍祖師巾。末法蒼生苦。何時掃翳雲。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示天性<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>佛愍蒼生苦。慈悲為我人。空花留翳眼。虛室不容塵。</p>
  <p class=MsoPlainText style='text-indent:24.0pt;'>逃逝憐驕子。啟纏示結巾。本來無有相。一動便紛紜。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題寸香齋<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>寸香陪客坐。聊將水當茶。莫嫌言語寡。應識事無涯。</p>
  <p class=MsoPlainText style='text-indent:24.0pt;'>巖樹井籐命。駒光過隙嗟。佛言放下著。豈獨手中花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>頌古庭祖師<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>名句拈提處。由來沐祖恩。清風吹野遍。麗日起沈湮。</p>
  <p class=MsoPlainText style='text-indent:24.0pt;'>金壁宗風遠。禪源福慧深。願將毘海水。灑作十方春。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>別鼓山四十餘載至光緒丁未歲襄蓮公葬事始回山感賦<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>久與家山別。今來髮已斑。院荒頻易主。石瘦半成頑。</p>
  <p class=MsoPlainText style='text-indent:24.0pt;'>舊友不相識。幽禽自往還。思前還想後。不覺淚潸潸。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈性淨同參<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>天地亦吾廬。心容若太虛。有山能載物。無水不安居。</p>
  <p class=MsoPlainText style='text-indent:24.0pt;'>忙著修欄藥。閒來不讀書。未知方寸堙C可得契真如。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>紫溪寺<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>紫頂雲深處。清幽路轉頻。巖花寒照月。脩竹翠侵人。</p>
  <p class=MsoPlainText style='text-indent:24.0pt;'>石磬沈朝雨。狂龍徙遠津。四山歸暮靄。物候一時新。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>冬過曇華訪友不遇<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>行到林深處。穹然一徑通。瀝青亭下石。霜葉樹頭紅。</p>
  <p class=MsoPlainText style='text-indent:24.0pt;'>詩句憑誰琢。凡情自我空。禪關雙寂寂。梅早待春風。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>春雨瀰漫不止<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>久雨正初春。郊原四顧新。寒山增秀色。古磴絕纖塵。</p>
  <p class=MsoPlainText style='text-indent:24.0pt;'>柳欲將舒眼。花癡未展唇。惟餘階畔草。足下尚依人。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題仰光龍華寺<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>仰緬控南海。龍華建梵宮。香飄金塔外。佛現一塵中。</p>
  <p class=MsoPlainText style='text-indent:24.0pt;'>樓閣垂金鎖。橋梁架玉虹。天人交集處。同禮一聲鐘。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>陝西保雞鐵佛寺<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>行盡森林堙C一寺白雲邊。松古如龍活。巖巉疑虎眠。</p>
  <p class=MsoPlainText style='text-indent:24.0pt;'>經聲清徹耳。寒氣曉侵天。試問龐眉叟。來山住幾年。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送友行腳<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>少負凌霄志。老為行腳翁。滿腔雲水調。一杖雪霜風。</p>
  <p class=MsoPlainText style='text-indent:24.0pt;'>翰墨傳當代。聲名動上公。住山如得意。為我寄征鴻。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>西藏大雪山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>何物橫天際。晴空入望中。這般銀世界。無異玉璁瓏。</p>
  <p class=MsoPlainText style='text-indent:24.0pt;'>已拂應氛遠。仍疑碧落通。清涼無熱惱。應勝水晶宮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>陝西太白山鏡池<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>水與心俱定。清光日夜留。有渠容月影。無爾識源頭。</p>
  <p class=MsoPlainText style='text-indent:24.0pt;'>萬籟返聞寂。層嵐入鏡浮。未能融物我。澄湛已忘憂。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>於蒲漂旅店遇唐猷生赴任騰衝年二十一歲吾鄉人也夜話敘別<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>寂寂滇南道。何緣遇故知。羨君為宦早。愧我學禪遲。</p>
  <p class=MsoPlainText style='text-indent:24.0pt;'>煮茗聯新句。挑燈話舊詩。一窗風月好。重聚又何時。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>甘肅道上陰霧<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>寒煙如霧住。孤舍似星零。地見魚腮赤。山如螺髻青。</p>
  <p class=MsoPlainText style='text-indent:24.0pt;'>半塘陶令柳。十里謝公亭。往來名利客。曉發不勝情。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>初春與友過村墅<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>乘興過山岡。不須載酒漿。崖花初解笑。岸柳漸生光。</p>
  <p class=MsoPlainText style='text-indent:24.0pt;'>雨細村煙合。風微樹色涼。隔林驚犬吠。應識主人忙。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和符文敏寬義居士韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>世尊上雪山。有誰為之說。仗此無情劍。便把青絲截。</p>
  <p class=MsoPlainText style='text-indent:24.0pt;'>四相本來空。萬法一無得。解脫內外著。生死從茲歇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>龍澄徹居士因印光法師書令修牢山居士屢請余往住答之<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>常憶憨山老。一誠動九天。桑榆嗟已晚。建樹讓當賢。</p>
  <p class=MsoPlainText style='text-indent:24.0pt;'>大志翻江海。涓流成湧泉。印師書一紙。乘願永流傳。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雨後登樓看山<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>宿雨初晴霽。台階長綠痕。登樓非作賦。雅集不須樽。</p>
  <p class=MsoPlainText style='text-indent:24.0pt;'>戶闢山排闥。眸凝煙鎖村。諦觀山與海。圖畫至今存。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>隔江山寺聞鐘<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>乾坤容我老。日月卻相摧。還岫山無樹。臨江水有隈。</p>
  <p class=MsoPlainText style='text-indent:24.0pt;'>雲輕籠日往。風順聽鐘來。驚醒塵勞夢。遼天廓爾開。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>山寺外午倦倚一方竹枕<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>夏日永如歲。山人自惺惺。身忘因艮背。我泯為行庭。</p>
  <p class=MsoPlainText style='text-indent:24.0pt;'>竹枕似磁枕。山亭非客亭。纔欣花發筆。又見草青青。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>法界寺懷古<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一步一徘徊。煙霞四面開。松高容鶴臥。洞古被雲埋。</p>
  <p class=MsoPlainText style='text-indent:24.0pt;'>山色靜心賞。濤聲逐耳來。昔賢何處去。剩有講經臺。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>山居六首</span><span
lang=EN-US style='font-family:"Times New Roman";
color:#333399'></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>稍得清幽處。頭頭總自然。一間茅草屋。半畝藕花田。</p>
  <p class=MsoPlainText style='text-indent:24.0pt;'>好鳥來青嶂。閒雲掛碧巔。紅塵飛不到。淡雅過神仙。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>誰信山中樂。山中樂最多。松篁演梵唄。鳥語弄笙歌。</p>
  <p class=MsoPlainText style='text-indent:24.0pt;'>樹上猿攀果。池中鴨戲荷。藉茲逃世俗。歲月任消磨。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不向名場立。山中夢亦微。身同雲自在。心與世相違。</p>
  <p class=MsoPlainText style='text-indent:24.0pt;'>愛月疏松徑。引泉繞竹扉。自然成妙處。豈肯羨輕肥。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山間無個事。不夢熟黃粱。性懶多愁暑。身輕不畏涼。</p>
  <p class=MsoPlainText style='text-indent:24.0pt;'>菊栽三徑古。梅種一園香。自是營謀少。閒中滋味長。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>草堂午睡醒。曳杖任逍遙。撫石看雲起。栽松聽水潮。</p>
  <p class=MsoPlainText style='text-indent:24.0pt;'>林深無過客。路險有來樵。一念純真處。何愁慮不消。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>人畏山居苦。甯非意昧賒。泥爐焚柏子。石鼎煮龍芽。</p>
  <p class=MsoPlainText style='text-indent:24.0pt;'>纔採三秋菊。又看二月花。更憐今古月。夜夜伴山家。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>心印偈<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個微妙義。聖凡本來同。所說不同者。麻外錯求繩。</p>
  <p class=MsoPlainText style='text-indent:24.0pt;'>心已法法通。雨後山色濃。了知境緣幻。涅槃生死融。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>參禪偈十二首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一　參禪不是玄。　體會究根源。　心外原無法。　那云天外天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>二　參禪非學問。　學問增視聽。　影響不堪傳。　悟來猶是剩。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>三　參禪非多聞。　多聞成禪病。　良哉觀世音。　返聞聞自性。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>四　參禪非徒說。　說者門外客。　饒君說得禪。　證龜返成鱉。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>五　參禪不得說。　說時無擁塞。　證等虛空時。　塵說與剎說。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>六　參禪參自性。　處處常隨順。　亦不假磋磨。　本原常清淨。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>七　參禪如採寶。　但向山家討。　驀地忽現前。　一決一切了。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>八　參禪一著子。　訣云免生死。　仔細拈來看。　笑倒寒山子。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>九　參禪須大疑。　大疑絕路歧。　踏倒妙高峰。　翻天覆地時。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>十　參禪無禪說。　指迷說有禪。　此心如未悟。　仍要急參禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>十一參禪沒疏親。　貼然是家珍。　眼耳身鼻舌。　妙用實難倫。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>十二參禪沒階級。　頓超諸佛地。　柱杖纔拈起。　當觀第一義。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>山居<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山居意何遠。　放曠了無涯。　松根聊作枕。　睡起自烹茶。</p>
  <p class=MsoPlainText style='text-indent:24.0pt;'>山居道者家。　淡薄度歲華。　灶底燒青菜。　鐺內煮黃牙。</p>
  <p class=MsoPlainText style='text-indent:24.0pt;'>山居無客到。　竹徑鎖煙霞。　門前清淺水。　風飄幾片花。</p>
  <p class=MsoPlainText style='text-indent:24.0pt;'>山居饒野興。<span>&nbsp; </span>柱杖任橫斜。　閒情消未盡。　過嶺採籐花。</p>
  <p class=MsoPlainText style='text-indent:24.0pt;'>山居春獨早。　甚處見梅花。　暗香侵鼻觀。　窗外一枝斜。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>若人欲識佛境界<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>終日逐波流。　還道去尋水。　心佛與眾生。　差別在那堙C</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>當淨其意如虛空<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>欲止小兒啼。　方便為言說。　心意與色空。　本如第二月。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>遠離妄想及諸取<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>離妄已成妄。　離取亦是取。　如何是遠離。　眼生骷髏堙C</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>令心所向皆無礙<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>非形亦非影。　罣礙怎麼生。　達摩因此義。　故為可安心。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>忽聞窗上喁喁作響<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不見無情說法。　怎知瓦礫增光。　喁喁暗露消息。　想是助我興揚。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>行住坐臥歌<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山中行。　踏破嶺頭雲。　迴光照。　大地無寸塵。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山中住。　截斷生死路。　睜眼看。　千聖也不顧。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山中坐。　終日只這個。　碎蒲團。　沒教話兒墮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山中臥。　騎驢騎馬過。　主人翁。　無夢也爍破。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示林光前寬耀居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>人人念佛皆成佛。動靜閒忙莫變差。念到一心不亂處。眾生家是法王家。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送日人龍池清在鼓山抄錄日本未有經藏帶回國去<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>萬里梯航乞法行。寫經長日坐書城。唐鐫宋槧難持去。祇有香花伴送迎。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈江孔殷居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>靈光獨耀本來明。無染無污氣自清。水月鏡花皆幻相。知君有日悟歸程。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和江寬允居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>情與無情總是緣。隨緣一宿覺當年。龐公萬物不為侶。吸盡西江祇目前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>原作<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>曹溪重見放光明。今古艱難兩德清。施設門庭略不異。始知乘願再來生。</p>
  <p class=MsoPlainText style='text-indent:24.0pt;'>由來時節合因緣。夢堳n華已廿年。今日歸依三寶竟。曹溪一派在當前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>論色空無二偈贈張學智<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>天地銷歸何處去。微塵幻現奈他何。見深見淺由他見。水是水兮波是波。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄臥龍寺東霞和尚三首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>柴扉草舍幾經秋。只賣腥膻死狗頭。將謂人間難著價。維摩一默已相酬。</p>
  <p class=MsoPlainText style='text-indent:24.0pt;'>離塵應向多塵去。若個能將性海澄。五十餘年真卓絕。宗風丕振續傳燈。</p>
  <p class=MsoPlainText style='text-indent:24.0pt;'>大意西來一字無。漫勞詞客玩璣珠。印心直示拈花意。猶待安心一著輸。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈九華山智妙師四首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>名山紀勝儘留詩。領略誰深象外思。怪石奇峰天造化。据關直待吼雄獅。</p>
  <p class=MsoPlainText style='text-indent:24.0pt;'>&nbsp;</p>
  <p class=MsoPlainText style='text-indent:24.0pt;'>萬松深處掩柴扉。迴絕塵囂入翠微。人世浮漚高著眼。多年已制毒龍威。</p>
  <p class=MsoPlainText style='text-indent:24.0pt;'>&nbsp;</p>
  <p class=MsoPlainText style='text-indent:24.0pt;'>山僧樸訥了無奇。欲悟無生淡薄宜。多少行吟泉石畔。真機時赴筆端摛。</p>
  <p class=MsoPlainText style='text-indent:24.0pt;'>&nbsp;</p>
  <p class=MsoPlainText style='text-indent:24.0pt;'>下幃曾向白雲窩。久住招提靜媢L。已見月輪澄水底。信然梅子熟山河。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題畫竹<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>童子南詢尚未回。百花巖下望多時。長天萬里無雲夜。月過竹林說向誰。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>終南山嘉五臺獅子茅庵紀事<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>秦山雪媢硠憒^。撥盡寒爐不見灰。者片冰心誰領略。陽回春信自開梅。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示湘鄉王陽初<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>休將幻妄當家珍。滯魄沈魂認識神。佛祖示知開覺路。離心意識是能仁。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>鼓山佛學院學生請題牧牛頌十一首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>一撥草尋牛<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>欲將白棒碎虛空。借比牧牛吼六通。逐澗沿山尋覓去。不知行跡遍西東。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>二驀然見跡<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>尋遍山邊與水邊。東西南北亦徒然。誰知只在此山內。彷佛低頭自在眠。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>三逐步見牛<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>野性疏慵恣懶眠。溪邊林下露尖尖。微痕一線知尋覓。尋到無尋頭角全。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>四得牛貫鼻<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>驀直當前把鼻穿。任隨□跳與狂顛。飢餐渴飲無虧欠。吩咐牧童仔細牽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>五牧護調馴<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>養汝辛勤歲月深。不耕泥水只耕雲。晨昏有草天然足。露地高眠伴主人。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>六騎牛歸家<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雲山何處不吾家。兩岸青青盡物華。隨分不侵苗與稼。倒騎牛背勝靈槎。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>七念牛存人<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>始自郊原遍海涯。歸來倒駕白牛車。畫堂深處紅輪展。新婦原來是阿家。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>八人牛雙忘<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>憶昔寒爐撥死灰。杳無蹤跡枉徘徊。而今凍破梅花蕊。虎嘯龍吟總異才。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>九返本還元<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>物物頭頭別有天。此中消息幾人傳。忽然怒作獅子吼。獨露鬚眉照大千。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>十入廛垂手<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>拽轉乾坤眼界寬。聊將一手挽狂瀾。高懸日月超羅網。聾瞶偏邪返本端。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>十一總頌<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>本無一事可思求。平地風波信筆收。從地倒還從地起。十方世界任優遊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示劉寬涵<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>盡與無盡言難盡。真與非真須認真。冷煖自知人不識。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>與李協和居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>三界無安是火宅。更於何處可安居。如來示我真實義。魔也如如佛也如。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>看妙雲種松<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>栽遍前山與黃山。黃梅百丈也難攀。撐天拔地期何日。道者重來關外關。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>池邊獨坐<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>獨坐池邊翫月明。群蛙閣閣說無生。圓音極處非干耳。聲色全彰腦後晴。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題新建洗硯石<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>神僧卓錫湧清泉。半畝寒潭映碧天。總為伊人精八法。好將八字洗池邊《心字不成八字不是是如來義》</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>春日偶拈於一茅精舍<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>收拾精金掛藥囊。世間怪病有奇方。若將一物常時服。管取身心一味涼。</p>
  <p class=MsoPlainText style='text-indent:24.0pt;'>家藏滯貨久無音。昨向東林抱膝吟。大地看來渾是藥。遍醫一切沒根心。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送友<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>梅子青青二月時。飄然一缽別昆池。而今不下傷心淚。恐動啼鵑染血枝。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雲遊獨歸<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>獨去獨歸得自由。了無塵念掛心頭。從今真妄都拋卻。敢謂寒山第一流。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雨後望蒼山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>憑欄一望雨初收。雲掩峰巒盡白頭。遙向前山未到處。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>過娘娘叫狗山偈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>蜀漢興師到此間。山高路險幾人攀。重重雲鎖孤峰外。惟有松濤不自閒。</p>
  <p class=MsoPlainText style='text-indent:24.0pt;'>士馬騰空衝碧落。旌旗蔽日捲夷班。悠然天際連聲喚。共道娘娘叫狗山。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄演雪戒兄<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>小臥松窗未是癡。夢中消息許誰知。覺來一枕閒風月。宛似曾遊赤壁時。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>戒臺寺古松<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>古樹曾經幾劫來。渾身衣蓋盡青苔。看他幹老心空處。疑是黃梅親手栽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>夢趙沛然寬寧居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一自榆城入九泉。君家事業也堪憐。山僧自有招魂賦。莫向他人索紙錢。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>夢與王羲之遊廬山<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>王公墨跡宛如仙。清淨真同出水蓮。憶昔歸宗題記後。算來又歷幾千年。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>在吉隆坡靈山寺楊少洪來訪不遇<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>野外歸來日已斜。始知有客到山家。驅烏不解看家意。直使歸鞭破晚霞。</p>
  <p class=MsoPlainText style='text-indent:24.0pt;'>楊子文章亦有宗。雄奇變幻夏雲峰。夜來燈下頻頻讀。不覺東窗漸透紅。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>在緬甸仰光贈高萬邦居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>法身清淨若琉璃。肉眼看來那得知。欲識其中玄妙處。細讀寒山百首詩。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈雲巖大師<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禪心高出紫雲巔。氣宇昂昂萬眾先。今日堂中推第一。鉗鎚毒辣懾人天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>黃山遙望平楚人煙二首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>下界經聲聞不聞。市喧朝暮自紛紛。人居平楚渾如醉。煙到深山盡是雲。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>欲寄鐘聲入管絃。囂塵擾擾阻飛煙。人從清夜聲鐘後。始信靈山天外天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>普陀山奇峰宿雨二首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>峭壁奇峰一抹煙。淡雲微雨浸遙天。隔林石澗添幽咽。似答山僧不二禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>西風颯颯雨濛濛。室冷禪枯意自同。驀地一聲來枕畔。閒情吹落萬山中。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>廬山午夜松風四首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>滿庭白露浥幽蘭。淡葉疏花香半殘。冷月孤懸人寂寂。松風吹徹夜濤寒。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>陣陣松風泛海濤。聲聲天樂奏雲璈。道人夜半清雙耳。獨起添香月正高。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禪心靜寂白雲中。秋水春山未許同。惟有松風吹別調。夜深素月已濛濛。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山空籟寂念無縈。繞室松濤徹耳鳴。自是豐干饒舌慣。常教夜半說無生。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>峨嵋山怪石棲雲四首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>參差怪石隱峰巔。煙護雲藏不記年。為問老僧顛過未。呼來留伴草堂前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>白雲抱石石舖雲。雲石相依渾不分。可許老僧來展具。掃開雲石看斜曛。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雲去雲來無定處。卻尋怪石作相知。無心出岫堪依此。點綴峨嵋又一奇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>石壑雲濤高際天。渾圇還是太初先。坡前犢子迷歸路。引入香風蹴白蓮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>大香山初春梅<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雪冷灰寒又一年。梅花何事占春先。東風昨夜通消息。不是人間枯木禪。</p>
  <p class=MsoPlainText style='text-indent:24.0pt;'>雪壓雲埋樹樹低。寒葩冷艷綴芳溪。人間不識春光早。好鳥啣將處處啼。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>鼓山屴崱峰<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>影耀長空駕彩虹。崔巍秀麗奪天工。挺然高出青雲外。萬古巍巍鎮閩東。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>黃山妙高峰<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>妙高峰隱翠微中。朝暮風煙迥不同。振策夕陽林外看。白雲青嶂影重重。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>黃山玉屏峰<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>地靈境勝自天成。山色溪光照眼明。倚枕玉屏開畫嶂。松濤時和晚鐘聲。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>九華獅子峰茅蓬<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不住人間殘剩山。別成小築伴雲閒。客來客去無迎送。笑指懸崖灣又灣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>普陀佛頂山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>倚杖閒看落日斜。迴光萬道鬥奇花。天孫應是無聊賴。織就雲章襯晚霞。</p>
  <p class=MsoPlainText style='text-indent:24.0pt;'>春花秋月不關情。夕照翻疑夢媗憛C赤白青黃描寫盡。天孫縱巧織難成。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>終南山翠嶂晴嵐三首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>輕煙縹緲畫生寒。疊嶂層巒想像難。半似疏雲半似雨。糢糊山色有無看。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>似雨非煙六月寒。禪關深入萬山間。品題未得騷人句。不許尋常俗眼看。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山深石徑紫苔封。尚有寒光度晚鐘。約住野雲同入定。不容纖翳障晴峰。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>泰山碧澗清流三首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山泉清冷惠風丘。碧澗潺潺日夜流。何事匆匆人間去。惹他溪畔飲牽牛。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一派溪聲入耳幽。空山清冷恍如秋。有時似會禪心寂。流到階前又伏流。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一碧紆絅漱石來。源清何自著塵埃。愛渠有本堪渟蓄。好把青蓮就水栽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>燕京贈清一和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>知君健翮獨翱翔。大隱城隍樂未央。非是三關俱透過。何能火媞婼洎說C</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈峨嵋山妙道師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>七十峰高隱翠微。暗雲疑雨任翻飛。雪消曉嶂開天色。撥盡胸中是與非。</p>
  <p class=MsoPlainText style='text-indent:24.0pt;'>寒雲懶鶴作生涯。為厭鐘鳴鼎食家。自有天真無限樂。蓮收菊放又梅花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>止水<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一泓清水漾微波。無去無來意若何。尋味箇中消息否。冷然萬法影痕過。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>與復慶禪師<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:20.0pt;'><span style='font-size:10.0pt;'>於海門習楞嚴及江東報恩習講住金山朝南海禮育王塔<span lang=EN-US></span></span></p>
  <p class=MsoPlainText style='text-indent:20.0pt;'><span style='font-size:10.0pt;'>後朝天台畢分散至余隱泰山得其書因懷慕故以偈覆之<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>焦山聽講記當時。同習楞嚴號總持。佛示阿難登覺路。見猶無見匪無知。</p>
  <p class=MsoPlainText style='text-indent:24.0pt;'>回首春花幾度殘。相攜行腳到金山。長連床上連單坐。每感吾兄心量寬。</p>
  <p class=MsoPlainText style='text-indent:24.0pt;'>江東同到報恩堂。渡海朝臺禮育王。未歇狂心留幻影。堂開選佛又逢場。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>在嵩嶽遇一禪友問余何名答曰德清彼曰此我名以偈答之<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>異地相逢共一名。溪山雲月豈殊形。威音尚有二萬億。因地何妨兩德清。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>禮舍利塔偈<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>藥王夙世自焚身。奉獻如來授記因。三善覓來何所德。假名一指敘功勳。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>山居<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山居活計總天然。不落時人窠臼邊。卻向同心通一線。從苗辨地見根源。</p>
  <p class=MsoPlainText style='text-indent:24.0pt;'>亂雲堆塈勻豆b。世念銷鎔養聖胎。地老天荒都不管。松花食盡又重開。</p>
  <p class=MsoPlainText style='text-indent:24.0pt;'>見山忘道山猶擾。見道忘山山更幽。雲散水流天地靜。一聲長嘯白雲頭。</p>
  <p class=MsoPlainText style='text-indent:24.0pt;'>林間遁跡世相違。澗曲山深到者稀。飯罷茶餘無個事。白雲為我掩柴扉。</p>
  <p class=MsoPlainText style='text-indent:24.0pt;'>怪石巖巉路轉賒。盈眸景色笑參差。斜栽絕壁千年樹。倒掛懸巖四季花。</p>
  <p class=MsoPlainText style='text-indent:24.0pt;'>湛湛靈池徹底清。亂山涌出月初明。幾人今古曾吞月。飲者須知滿不盈。</p>
  <p class=MsoPlainText style='text-indent:24.0pt;'>雲流石竅影離離。丁斧何時鑿出奇。凜凜寒風吹劫火。就中消息許誰知。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>太白山鏡池碧水二首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>渟渟碧水淡如煙。遙接波光照眼前。想為虛空雲打攪。常懸明鏡注清天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>微茫遙露一痕天。碧影沈沈翠巘前。試問寒潭深幾許。也將星斗箇中懸。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄嘉五臺本昌禪人<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:20.0pt;'><span style='font-size:10.0pt;'>余下終南山至滇掩關於興福古院師常來信慰問<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雪覆林丘氣象孤。有無情識共頑軀。貌同枯木心如洗。說甚無生無尚無。</p>
  <p class=MsoPlainText style='text-indent:24.0pt;'>興福古院寂且虛。此身暫借作安居。自從虎嘯茅廬後。一介疏慵是病軀。</p>
  <p class=MsoPlainText style='text-indent:24.0pt;'>印雖無跡已成文。滴墨遙空寄故人。擬欲與公伸一問。縱然有口也難陳。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>採茶<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山中忙碌有生涯。採罷山椒又採茶。此外別無玄妙事。春風一夜長靈芽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>杭州玉泉寺過夏<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一池荷蕊映波心。鎮日北窗面主人。饒得薰風來几席。更無塵事到門庭。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>慧燄禪人索茶<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>春光富足野人家。不問優曇問苦茶。劫後幽芳須著眼。四時無謝亦無遮。</p>
  <p class=MsoPlainText style='text-indent:24.0pt;'>無影林中一樹花。非紅非白遍天涯。可憐門外旁觀者。信手拈來當作家。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>閱古宿語錄口占<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禮罷黃龍已破家。又來重飲趙州茶。無明當下成灰燼。鷲嶺重拈一度花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題雪蘭峨絕頂涌泉<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>絕頂鑿池月映泉。飲者各須窮其源。欲覓此水源頭處。天河常與海相連。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和湯瑛寬筠居士見贈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>弘揚大法賴群賢。荷擔如來汝著肩。扶起破盆齊努力。拈來信手是機禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>原作<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>閩海昆池震法雷。曹溪重見法堂開。眉毛掃地婆心切。可是雞山出定來。</p>
  <p class=MsoPlainText style='text-indent:24.0pt;'>踏碎須彌香象王。如來家業獨擔當。一盂粥飯三條篾。鐘板重懸九道場。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和張世永居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不但胸中能吐鳳。還知筆下更生花。夜來若得坡公偈。留與山僧獻釋迦。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和陳真如居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山重重又水重重。透出重重重見功。重重妙義重重意。不管東南西北風。</p>
  <p class=MsoPlainText style='text-indent:24.0pt;'>理重重復事重重。方位原無西與東。遍界不藏真實義。真如如是妙無窮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>原作<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>去了一重又一重。當機不滯是吾功。須知更有無功處。鼓棹南迎北面風。</p>
  <p class=MsoPlainText style='text-indent:24.0pt;'>不以一重去一重。門前舴艋各西東。兩三野雀籬邊語。透漏春光報臘窮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>過可渡橋<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>行過可渡處。宛與畫圖同。崖聳三千丈。峰連百萬重。</p>
  <p class=MsoPlainText style='text-indent:24.0pt;'>長蛇蟠古道。大木臥蒼龍。上下別寒暖。東西無定蹤。</p>
  <p class=MsoPlainText style='text-indent:24.0pt;'>水分雲貴界。橋接漢猺通。馬度青霄外。人遊碧漢中。</p>
  <p class=MsoPlainText style='text-indent:24.0pt;'>行行揮汗雨。步步慮狂風。日在竿頭上。雲留巖壑中。</p>
  <p class=MsoPlainText style='text-indent:24.0pt;'>春深稀雀噪。晴霽有霞封。豈獨秦關險。休疑天塹雄。</p>
  <p class=MsoPlainText style='text-indent:24.0pt;'>會盟期八百。帶礪漢初庸。履彼崎嶇地。還思威德隆。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>五臺山即景<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>天生五臺多奇跡。四時變化渾難測。疊嶂層嵐翠欲流。返照雲霞成五色。</p>
  <p class=MsoPlainText style='text-indent:24.0pt;'>平疇俯視萬家煙。鏡池水接連天碧。更有奇峰常宿雨。三春梅雪春風舞。</p>
  <p class=MsoPlainText style='text-indent:24.0pt;'>雨色漫天變幻時。蒼巖冰積自今古。碧澗清流響不已。煙雲泉石同棲止。</p>
  <p class=MsoPlainText style='text-indent:24.0pt;'>午夜松風振海濤。披衣起看千山月。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>過九溪山李氏所施庵<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>李氏有山號九溪。施於僧衲建招提。年深寺古人遐矣。鶴老風清樹亦低。</p>
  <p class=MsoPlainText style='text-indent:24.0pt;'>曉色乍開林鳥悅。普光將盡夜猿啼。而今每日採薇蕨。長憶首陽夷與齊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>棲茅九華<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>問道幽棲事幾般。山中風趣有多端。螢流竹罅金千樹。月洗松溪玉一灣。</p>
  <p class=MsoPlainText style='text-indent:24.0pt;'>帶雪茶花供古佛。含香梅子薦新盤。有時獨上天臺頂。坐看江南疊翠欄。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>回鼓山義才禪人索詩<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不返家山四十年。今來松竹尚依然。嶺頭危石皆無恙。案上金經尚有傳。</p>
  <p class=MsoPlainText style='text-indent:24.0pt;'>燕去未知為客久。鶴眠依止坐禪前。蓬飄萍聚應難定。祖席何人振法筵。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄湖南勸清修淨侶<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>煙霞何幸伴蒼顏。屈指今經五十年。山海如常人物邈。滄桑無定古今遷。</p>
  <p class=MsoPlainText style='text-indent:24.0pt;'>禪心已定空無物。悲願常增佛有緣。祗此一生清白業。更無餘事記心田。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>偷閒半世歲時遷。勤怠從來天地懸。三業不遊安樂地。六根長遠色空天。</p>
  <p class=MsoPlainText style='text-indent:24.0pt;'>分人分我總非道。計有計無不是禪。久矣渾忘塵世事。莫將餘習到雲邊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>學得無為遠世纏。六根清淨一還源。逍遙物外千聲佛。坐破蒲團幾炷煙。</p>
  <p class=MsoPlainText style='text-indent:24.0pt;'>歷劫塵勞風獵獵。本來面目月圓圓。身安意肯煙霞堙C不作神仙勝是仙。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>山居<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>歷遍江湖到此中。把茅深隱萬重峰。死柴頭上心花燦。折腳鐺邊性海通。</p>
  <p class=MsoPlainText style='text-indent:24.0pt;'>篲帚掃穿百雜碎。鋤頭築破五家宗。清風明月常如此。懶較諸方同不同。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>茅庵高踞碧雲霄。絕壁連谿繫短橋。柱杖撥開靈脈眼。蒲團壓折沈郎腰。</p>
  <p class=MsoPlainText style='text-indent:24.0pt;'>鋤雲種出松千樹。汲水攜來月一瓢。除此現成公案外。更無別法可相招。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>從吾懶慢任癡狂。不與人間較短長。日上高眠松枕熟。客來清供晚花香。</p>
  <p class=MsoPlainText style='text-indent:24.0pt;'>三衣零落雲千片。四壁蕭疏雪滿床。迴憶楊歧當日事。淒涼不肯下諸方。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一室翛然居處常。平懷與世自相忘。甕中米絕惟虛腹。嶺外猿聲試廣長。</p>
  <p class=MsoPlainText style='text-indent:24.0pt;'>頗笑松筠如共語。時聞樵唱不成腔。參差萬法皆空印。何必山僧更舉揚。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>疊嶂深幽環積翠。茅庵一個在中央。園中紫蕨供晨爨。澗底紅芹待午嘗。</p>
  <p class=MsoPlainText style='text-indent:24.0pt;'>雨霽白雲凝素幔。夜深明月照虛堂。乾坤於我有何缺。頗笑儂家總沒量。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈五臺山顯通寺智慧師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禪分祖席又開山。別有生機展笑顏。死句不拈拈活句。先賢企仰後賢攀。</p>
  <p class=MsoPlainText style='text-indent:24.0pt;'>修心修道無如悟。談妙談玄總是閒。從此何勞山下問。烹茶挑水聽潺潺。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>峨嵋山頂白龍池<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一泓如鏡浸寒潭。逝者還從止處參。杯渡不嫌江海闊。清虛只在水煙涵。</p>
  <p class=MsoPlainText style='text-indent:24.0pt;'>泉流日夕藏高頂。雨氣經時鎖法龕。世謂池中多靈物。我來思與白龍談。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>為懷慶洪福寺德林老和尚祝壽<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>踏遍雲山返故廬。契經信宿話居諸。德由行積招提渺。道與時乘界外舒。</p>
  <p class=MsoPlainText style='text-indent:24.0pt;'>涉水龍游難覓跡。平原鳳翥易呈圖。欣逢海屋籌添日。住世千年樂有餘。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>醫師姚靜軒請題<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>自從四大成形後。暑溼風寒亦累人。不有伽陀參造化。焉知般若轉乾坤。</p>
  <p class=MsoPlainText style='text-indent:24.0pt;'>慈心化作藥王樹。悲念溥為壽世珍。更與一劑安樂藥。十方世界盡回春。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈妙瑞禪人回川<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>趨步相尋到古滇。愧無辣棒好呈拳。紅爐點雪難留跡。正眼添沙枉度年。</p>
  <p class=MsoPlainText style='text-indent:24.0pt;'>白象頻頻輝晝永。青獅隱隱燦雲邊。天臺南嶽雖名勝。行願宏深是普賢。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>大理羅剎閣<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一泓清水浴丹花。半似明奩半似霞。賺得貪心狂子弟。誰知愛欲是冤家。</p>
  <p class=MsoPlainText style='text-indent:24.0pt;'>分明覿面原非實。雖欲從之無可撾。世事看來俱似此。幾人捏目不生花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>柱杖<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>採得一籐活似龍。半敲風雨半敲空。時來倒打天邊月。長夜誰敲大地鐘。</p>
  <p class=MsoPlainText style='text-indent:24.0pt;'>腦後見腮擒鷂子。頂門具眼捉飛熊。吾家雖有三玄要。猶借犍搥拄太空。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>因道者有流落江湖之句書此慰之<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>昔年流落在江湖。踏遍江湖一物無。兩袖清風誰著價。滿懷明月自歌呼。</p>
  <p class=MsoPlainText style='text-indent:24.0pt;'>獰龍避釣猶衝浪。彩鳳瞻羅莫下梧。雨露無私春富貴。乘風飄到帝天都。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>重陽喜梅光羲居士至山<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>少陵詩思涌如泉。天矯飛龍挂碧天。四相飄揚雲靉靆。通身皎潔月嬋娟。</p>
  <p class=MsoPlainText style='text-indent:24.0pt;'>登高本自從初地。眺遠還須上極巔。若使明朝遂此意。定攜禪杖賦新篇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>喜胡宗虞居士至山<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>心似六窗未得收。春來景色度岑樓。座間風雅皆高古。巖下殘慵匪濁流。</p>
  <p class=MsoPlainText style='text-indent:24.0pt;'>幾樹老松情不寂。半池活水與偏悠。山僧獨愧無多供。故遣飛花伴客遊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈一全上人<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一臥溪山數十秋。不知白髮已盈頭。詩能入骨情應碎。話到離群淚自流。</p>
  <p class=MsoPlainText style='text-indent:24.0pt;'>好事竟從閒媢L。故鄉多在夢中遊。那堪更聽簷前雨。點點聲聲滴未休。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>遊滇黑龍潭<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>策杖尋幽歷亂峰。煙雲深處隱龍宮。波心遊戲魚千尾。崖畔舒情花幾叢。</p>
  <p class=MsoPlainText style='text-indent:24.0pt;'>梅老蘚枝橫殿外。竹修翠幹舞庭中。主人似醉葡萄酒。遊罷歸來報晚鐘。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>秋日同友遊雲台山<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>金風吹動隱深秋。結伴攜笻過嶺頭。樹鎖寒煙天欲雨。霜飛紅葉日臨秋。</p>
  <p class=MsoPlainText style='text-indent:24.0pt;'>谷風習習心隨爽。泉水潺潺語共幽。會得雲台真淨界。何須物外更貪求。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>訪大興寺歸元大師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>偶因訪友入林泉。杖錫飄然撥紫煙。松徑苔深禪院靜。枝頭葉密鳥聲喧。</p>
  <p class=MsoPlainText style='text-indent:24.0pt;'>臨池小搆茅亭老。悟道孤高境界玄。此外不知何所有。門前青嶂插蒼天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈靜修戒兄<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>暫別家山卓錫泉。潛神靜慮臥雲煙。正偏不落言難舉。物我雙忘道自堅。</p>
  <p class=MsoPlainText style='text-indent:24.0pt;'>覿面相呈無剩法。當機一句具三玄。漫將無孔笛兒弄。吹徹九霄天外天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>壽德恆禪人<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>四十九年住此山。那知世態有多般。醬鹽儘有一生足。勢利全無半點關。</p>
  <p class=MsoPlainText style='text-indent:24.0pt;'>道重已超空劫外。名高寧作等閒觀。有人問我山居事。花自芳菲水自潺。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>說禪境偈示胡宗虞<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>慕道有如攷古同。依他樣子莫朦朧。定中絕念沈昏寂。坐內無疑墮死空。</p>
  <p class=MsoPlainText style='text-indent:24.0pt;'>入定頑空賓作主。四禪死定主人公。愚夫豈識迷家寶。錯路修行枉費功。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>附錄胡居士贈詩<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>三生何幸到如今。缽盂林深得妙音。嚼細梅花方有味。破開竹節總無心。</p>
  <p class=MsoPlainText style='text-indent:24.0pt;'>胸中錦軸都霏玉。舌上紅蓮盡是金。別後雲山遮不住。幾回相憶幾回吟。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題檳榔嶼極樂寺妙蓮師翁手建<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>琳瑯極樂新成寺。傑閣層樓碧映紅。簷蔔花開香霧堙C菩提樹在白雲中。</p>
  <p class=MsoPlainText style='text-indent:24.0pt;'>說來有法原無法。參透非空卻是空。最愛僧房閒坐處。一窗明月半簾風。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雞山大王廟<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>包括靈泉老地皮。抗流清處個中奇。胚胎蚌貝分還合。吞吐龍光即亦離。</p>
  <p class=MsoPlainText style='text-indent:24.0pt;'>尺木庭前花爛漫。鎖煙橋畔雨參差。當年庭尉今何在。四壁蕭然獨有詩。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題蒼山鳳眼洞<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>蒼山何日鳳來臨。飛去飛來歲月深。觸目乍驚天宇闊。養心一任夜潮沈。</p>
  <p class=MsoPlainText style='text-indent:24.0pt;'>磴危尚恐迷高下。洞奧何勞問古今。六詔昔年歌有道。八方瞻望不凡禽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>秋深閱藏有感<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>秋深無處不煙霞。坐對浮圖意更賒。冉冉殘雲篩露冷。潺潺流水出山叉。</p>
  <p class=MsoPlainText style='text-indent:24.0pt;'>焚香靜夜披文句。掩卷回光印自家。大意觀來無半滿。文言之外有拈花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈自慧大師<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>祖德傳燈不記年。試觀喬大引鶯遷。芳型不落南華後。妙道曾傳西意前。</p>
  <p class=MsoPlainText style='text-indent:24.0pt;'>精進可能鵬比翼。沈潛應有月明天。拈花公案今陳跡。但祝君能一力肩。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈香山宗亮和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>香山泉石自清奇。卓錫高僧尚戀之。心學尋源宗馬祖。禪燈久照寂無師。</p>
  <p class=MsoPlainText style='text-indent:24.0pt;'>螺峰寶閣開新面。古渡遺風觸舊思。晤坐中霄談靡倦。花陰已轉上廊時。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈性慧上人<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>生平性癖拙於詩。每遇詩人又學詩。自聽法雷驅睡意。更將甘露滌塵思。</p>
  <p class=MsoPlainText style='text-indent:24.0pt;'>錫飛西土振東土。燈續微師又妙師。莫道談經空色相。應知頑石點頭奇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>因護法居士過訪夜話<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>楖欐橫擔不問家。春歸草色漸芳華。當窗喜見梅添雪。搔首方知鬢上花。</p>
  <p class=MsoPlainText style='text-indent:24.0pt;'>詩苦未諳工與拙。山空那計路偏賒。霜鐘叩擊松間夢。竹外風移翠影加。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>牛頭山感懷<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>迥出層雲展畫圖。青獅白象點玄珠。當年快睹禪宗盛。自後猶聞道力敷。</p>
  <p class=MsoPlainText style='text-indent:24.0pt;'>四祖不傳真面目。二師只話本來無。緬懷豈是佳山水。令我情深古丈夫。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈覺乘上人<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>月落星輝氣尚豪。興來不用覓香醪。半窗竹色留青影。一枕松聲吼怒濤。</p>
  <p class=MsoPlainText style='text-indent:24.0pt;'>身世虛浮如蝶夢。人情輕薄笑鴻毛。寄言林下參禪客。惟有廬山遁跡高。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>大覺寺小憩<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>薰風拂拂過山家。為入松陰路轉斜。臨水不聞魚戲藻。到門猶見鳥啣花。</p>
  <p class=MsoPlainText style='text-indent:24.0pt;'>定心有覺推支遁。法眼無偏羨永嘉。小坐竹亭塵頓息。何勞飲我趙州茶。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>暹羅龍蓮寺養病<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>自入龍蓮養病痾。風光恰似老維摩。束腰尚乏三條篾。補衲還餘半畝荷。</p>
  <p class=MsoPlainText style='text-indent:24.0pt;'>竹簟無塵清夢少。蕉窗有興夜吟多。明朝若得青蓮約。緩步深山問鳥窠。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>居仰光時與陳雲昌極相契來訪不值<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>鳥道千尋不易攀。緣何得透白雲關。知君精進能忘倦。顧我疏慵未改頑。</p>
  <p class=MsoPlainText style='text-indent:24.0pt;'>蘚石那堪題妙偈。枯籐卻愛點佳山。莫嫌小院無精供。獨有清溪疊翠鬘。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送淨參上人回閩<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>曾聞老子道如龍。說似吾兄更不同。動若春山騰紫氣。止如秋水映寒空。</p>
  <p class=MsoPlainText style='text-indent:24.0pt;'>青蓮舌吐談多妙。皓月當胸意自融。遊罷瀘西歸去後。門前定有向南松。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>過崆峒山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>鑿破雲根一徑通。禪棲遠在碧霞中。巖穿雪竅千峰冷。月到禪心五蘊空。</p>
  <p class=MsoPlainText style='text-indent:24.0pt;'>頑石封煙還太古。斜陽入雨灑崆峒。山僧不記人間事。聞說廣成有道風。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>五臺山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>名山勝概自天開。一萬菩薩住五臺。積雪千年僧入定。祥雲一朵鴘鴞^。</p>
  <p class=MsoPlainText style='text-indent:24.0pt;'>奇哉金色清涼界。樂也曼殊智慧才。前後三三是多少。喜師行腳不徒來。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>夜泊洱海<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>數年不作海天遊。今夕乘風一泛舟。似箭靈槎穿巨浪。如霜皓月映高秋。</p>
  <p class=MsoPlainText style='text-indent:24.0pt;'>鐘鳴斷續隋唐寺。漁唱滄浪蘆荻洲。欲問前朝爭戰事。恐驚波底老龍愁。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄妙巖同參<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>歲使人歸說大名。始知駐錫在杭城。廿年契闊音書杳。兩地想思感概增。</p>
  <p class=MsoPlainText style='text-indent:24.0pt;'>禪友同參皆老大。離群索處費經營。何時再集東林寺。重把詩文仔細評。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>梅開在冬至後一日<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>天道循環豈數哉。一陽初復透三才。梅花早布人間信。葭管時飛琴上灰。</p>
  <p class=MsoPlainText style='text-indent:24.0pt;'>按候應知陰已往。占雲可決泰將來。這般默露天心處。獨有禪翁預解懷</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>廈門虎溪與會泉上人夜話<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>溪連海氣逼虛空。一道懸崖小路通。山色重重圖畫堙C人家隱隱霧煙中。</p>
  <p class=MsoPlainText style='text-indent:24.0pt;'>鷺江水靜月舖白。雪嶺楓高霜染紅。更感會公多雅意。烹茶相對話無窮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>壽北京龍泉寺道興和尚并柬心學老和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>王城鬧市現神通。繞座香雲知幾重。三度圓光成戒品。兩朝名宿印心宗。</p>
  <p class=MsoPlainText style='text-indent:24.0pt;'>禪參趙老庭前柏。壽比黃梅嶺上松。但識曹溪真的旨。大千都作一華封。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題雞足山雷音寺<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>茲山若非祇樹林。昔人何以號雷音。江風怒吼三天力。泉水清冷十地心。</p>
  <p class=MsoPlainText style='text-indent:24.0pt;'>馴鴿不驚雲外虎。毒龍偏護水中禽。寄言海內波旬眾。莫與吾師較淺深。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>天臺山石梁橋<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>兩山連繫架空來。豈有飛虹費剪栽。不信凡夫能著力。焉知菩薩顯奇才。</p>
  <p class=MsoPlainText style='text-indent:24.0pt;'>神工妙出人工外。鬼斧精於鐵斧開。鎖納名山諸勝概。橋流不去莫驚猜。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題智藥三藏開闢曹溪寶林山即今南華寺<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>鳥瞰高峰聖域圖。形如象鼻護禪都。預知英俊如林木。曾飲溪流淨缽盂。</p>
  <p class=MsoPlainText style='text-indent:24.0pt;'>鏡樹原無真面目。碓房應有探驪珠。精靈山水誠如此。嚮往情殷古丈夫。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>拈鐘板韻<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>自設禪堂萃若英。四時鐘板甚分明。威儀整肅隆朝野。規矩森嚴冠一精。</p>
  <p class=MsoPlainText style='text-indent:24.0pt;'>從上綱宗今此振。由來慧命自茲清。奈何末運徒兒戲。終日釘鐺禮不誠。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>憶初發心日有感<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>六十年餘被業牽。翻身直上白雲巔。眉間掛劍清三界。空手攜鋤淨大千。</p>
  <p class=MsoPlainText style='text-indent:24.0pt;'>識海乾枯珠自現。虛空粉碎月常懸。撩天一網羅龍鳳。獨步寰中接有緣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>赴佛嚴大會柬德潤禪人<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>憶昔隨流繞法堂。爭知地老與天荒。乘風捕虎雲生足。入海摛龍月滿窗。</p>
  <p class=MsoPlainText style='text-indent:24.0pt;'>劫外優曇初發蕊。天邊月桂正芬芳。于今重履清涼地。萬象森羅擁法王。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>懷普照和尚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>為歇狂猿詣遠山。誰期早捷白雲間。調同湛露盈禪室。念切紅輪落照關。</p>
  <p class=MsoPlainText style='text-indent:24.0pt;'>猊座高張重遣興。法燈朗耀迭開顏。歸懷欲敘寒暄事。不覺霜飛入鬢斑。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>懷普陀頂山文質和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>昂首青霄數幾人。阿誰徹骨沒錐貧。曾經濁浪心逾靜。早侍巾瓶印更親。</p>
  <p class=MsoPlainText style='text-indent:24.0pt;'>坐斷千山茅屋月。喚回大地洞中春。光輝祖室無多讓。一段馨香久播塵。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>秋夜萬蕭國良<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>少小相親弟與昆。蘭陵堂下樂天倫。豪吟子美詩千首。狂飲青蓮酒一樽。</p>
  <p class=MsoPlainText style='text-indent:24.0pt;'>漫道琴書難有託。終憐兒女未成婚。醒來獨見屋樑月。清韻悠悠繞夢魂。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>訪友<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雨過青山景色宜。登臨正及菊花時。半山先入王維畫。海氣全收杜甫詩。</p>
  <p class=MsoPlainText style='text-indent:24.0pt;'>出塞笳聲悲斷續。排空雁字望依稀。我來絕頂頻惆悵。卻欠良朋酒一卮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>戒期牡丹忽開<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>聲聲羯鼓自天來。催得丹花曉夜開。素粉高堆童子面。輕脂淡染美人腮。</p>
  <p class=MsoPlainText style='text-indent:24.0pt;'>為嫌吳宛風煙地。來伴山僧定慧臺。獨笑靈雲無視聽。誤將桃萼嘆奇哉。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>結茅終南山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>遠離城市隱山阿。為愛山阿樂趣多。春鳥啼時花燦爛。秋蟬鳴處月婆娑。</p>
  <p class=MsoPlainText style='text-indent:24.0pt;'>高情嶺上松千樹。免俗廬邊竹幾窩。我欲棲心猶妄想。誰知早被是非魔。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄普陀法雨經樓印光法師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>愧無健筆寫青天。底事由來記不全。況值秋風驚晚樹。料應寒月伴枯禪。</p>
  <p class=MsoPlainText style='text-indent:24.0pt;'>挑燈夜擁生公榻。對座時談寂子篇。遙憶普陀經隔歲。黃花開遍寶樓前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>棲蘆五臺山祕摩崖<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>煩惱猶如水上波。一翻一覆復如何。松花飯飽忘香稻。椒荔衣輕勝綺羅。</p>
  <p class=MsoPlainText style='text-indent:24.0pt;'>園果只堪供鼠耗。田租不足稅催科。殷情更有西風月。夜夜清光照緣莎。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>遊平陽府南北仙窟<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>黃河岸柳繞荒煙。仙窟臨流接大川。望斷紅雲飛白鷺。浮來碧浪漾青田。</p>
  <p class=MsoPlainText style='text-indent:24.0pt;'>秋山影落維摩筆。鴻雁聲歸子美箋。曩日蓮花留鹿跡。風光猶在夕陽邊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>與諸居士遊黑龍潭賞梅<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>鎮日庵中絕點埃。卻尋春色到山隈。潭光頻濺九真地。花信爭傳一樹梅。</p>
  <p class=MsoPlainText style='text-indent:24.0pt;'>點點清芳捐俗慮。珊珊瘦骨豈凡材。寒香未負羅浮意。盍上神仙百尺臺。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雪竇看瀑<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不是玉龍出翠巒。雪光豈得濺晶盤。瀰空雲氣晴猶溼。峽岸雷聲歛尚難。</p>
  <p class=MsoPlainText style='text-indent:24.0pt;'>素練重重穿樹碧。明珠滾滾落江寒。我來倚杖崖頭立。好與遊人隔檻看。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>答友候<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>柴扉虛掩自安然。與世無關只樂天。百尺潭聲流日月。一林鳥語話詩禪。</p>
  <p class=MsoPlainText style='text-indent:24.0pt;'>空山說法雲為幔。削壁栽松石作田。自是淵明歸去後。至今不到虎溪前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和寧海同參學友雁字詩<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>春日融和秋露清。雲間圖畫應時呈。行行渾似龍蛇陣。字字猶如畫幅明。</p>
  <p class=MsoPlainText style='text-indent:24.0pt;'>兩翼初聯新翰墨。五常夙具舊聲名。祇因預識寒溫處。惹得無心倍有情。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>為海門方丈作偈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雖然處處有三椽。恁得清池且種蓮。一榻無餘隨意坐。兩餐之外任高眠。</p>
  <p class=MsoPlainText style='text-indent:24.0pt;'>捲翻大地無些土。粉碎虛空別有天。掃盡塵勞無罣礙。逢人只是不談禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈偉然開士<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>大隱從來在市廛。全膺五福類諸天。書經不亞鍾王體。演法長遊流俗邊。</p>
  <p class=MsoPlainText style='text-indent:24.0pt;'>但見龐公成妙道。從知火宅有紅蓮。更兼淨業資人己。苦海今添一法船。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>九華天台山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禪關高擁萬山前。積雪遙看落照邊。奇石似從巖外立。危崖還擬座中懸。</p>
  <p class=MsoPlainText style='text-indent:24.0pt;'>蹉跎歲月安禪地。點綴雲霞護法筵。眼界一開千里月。天台勝跡古今傳。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>明月庵感懷<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>老大堪傷事浪遊。星霜冉冉白雲頭。高山流水時招隱。野鶴孤雲樂自由。</p>
  <p class=MsoPlainText style='text-indent:24.0pt;'>時倚東皋迎素月。閒披西爽數青坵。凝眸便作鄉關夢。一席輕風捲舊愁。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>息影空門事若何。欲圖歛跡影偏多。無心著履頻高下。得意天機懶琢磨。</p>
  <p class=MsoPlainText style='text-indent:24.0pt;'>偶隨春茗人如醉。厭聽狂歌語近魔。夢夢彼蒼君莫問。家山猶是障煙蘿。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送春<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>花魂欲斷鳥悽啼。試問春光何處棲。片片落紅飛遠近。枝枝斜照露高低。</p>
  <p class=MsoPlainText style='text-indent:24.0pt;'>繁英不作飄香態。嫩綠偏從老幹齊。為報東林休擬意。來年訂約賞南溪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>哭本師法原和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>西風吹折上林枝。鸞鶴於今失護持。低首不逢三頓棒。傷心下淚一哀詩。</p>
  <p class=MsoPlainText style='text-indent:24.0pt;'>雲瓶獻壽春風後。作賦招魂白露時。曾記昔年秋夜月。印心曾有幾人知。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>妙峰山上方庵<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>妙高峰頂上方庵。曉日朝朝照碧潭。樹媯Y宮藏貝葉。亭前玉蕊放優曇。</p>
  <p class=MsoPlainText style='text-indent:24.0pt;'>眼前消息原無隱。腳下提持盡指南。話到其中親切句。前三三與後三三。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>秋深於桐官山茅蓬與宗達大師夜話兼送別<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山林秋夜兩初停。坐對蒲團漏已深。驗我行藏拈半偈。知君身世悟三生。</p>
  <p class=MsoPlainText style='text-indent:24.0pt;'>篝燈欲動寒花語。有約重尋舊笠盟。消息又通投子路。何須汲汲向南行。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>隱居九華山獅子茅蓬<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>塵世誰能識隱蹤。行吟陌上偶扶笻。竹分新舊青深淺。山別陰晴翠淡濃。</p>
  <p class=MsoPlainText style='text-indent:24.0pt;'>夢堮a山衡獨秀。道於今古意終窮。翠峰古寺煙蘿隔。坐聽疏鐘在遠峰。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>半間茅屋一閒僧。破衲如簑碎補雲。雨後每栽松柏樹。月前常讀貝多文。</p>
  <p class=MsoPlainText style='text-indent:24.0pt;'>青山滿目空諸有。黃葉堆門絕世紛。搔首不妨鬚髮白。未能高潔也超群。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>翛然林壑足忘年。些事無關只自禪。樹密暗收千嶂霧。竹高翠映一林天。</p>
  <p class=MsoPlainText style='text-indent:24.0pt;'>機心未絕花爭放。懶習何妨鳥對眠。向晚夕陽懸古鏡。本來面目自森然。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>苦樂何須較眼前。芒鞋竹杖總茫然。無舟可渡情中斷。有路堪捫夢堣恁C</p>
  <p class=MsoPlainText style='text-indent:24.0pt;'>花到夜深知寂寂。草經霜敗尚芊芊。風塵若定榮枯事。習靜人知世外禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈歸宗法性老宿<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>聊向松坵植一枝。主賓針芥頗相宜。幾番冷況消無盡。一片冰心涅不知。</p>
  <p class=MsoPlainText style='text-indent:24.0pt;'>世味翻來都法乳。杖頭點處總威儀。投機頓覺忘年齒。鬚鬢霜侵失所之。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>賀寄禪和尚任天童方丈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>衣留太白一燈長。百尺松高古道光。法印特開新雨露。祖庭復振舊冠裳。</p>
  <p class=MsoPlainText style='text-indent:24.0pt;'>山中禮樂千秋憲。海內文章萬古香。總是三關曾透過。東西震竺任翱翔。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈松山秋然大師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>素居林下示單傳。寒谷常生自在香。傲世由來無六月。冷懷何處不三光。</p>
  <p class=MsoPlainText style='text-indent:24.0pt;'>少林共契唯心旨。熊耳平分了義方。自有冰心留太古。任教天下辯青黃。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>臥病偈<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>小病何須日恐惶。饒他艾朮與薑湯。通身自是還元藥。一念無非壽世方。</p>
  <p class=MsoPlainText style='text-indent:24.0pt;'>白晝經行提勁氣。通宵禪坐定心香。不資藥力資神力。祇此伽陀大藥王。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>誄鄭茂崗居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>民國二十年冬。鄭子健率眷。奉其太翁茂崗居士。南歸香山。次於鏡海。旬日得噩耗。寂於蓮花峰下。其家子孫眷屬。多三寶弟子。勤修淨業。經云。西方佛號。一歷耳根。永為道種。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>百年大事都如夢。一覺春光九十年。此日翻身歸覺位。西方直指示前緣。</p>
  <p class=MsoPlainText style='text-indent:24.0pt;'>信知淨業成家業。即在人天入佛天。子職若能全孝德。為親當植火中蓮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>壽趙藩石禪居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>藩封萬里羨君豪。易水風高壽亦高。柱石承天占帝賚。巴陵夜雨息驚濤。</p>
  <p class=MsoPlainText style='text-indent:24.0pt;'>薇垣映日隆維翰。花甸行春到樂窩。難得具生一切智。無邊光壽是彌陀。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>元旦日贈夾山法周上人<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>鎮江一別各浮沈。冬盡春回聞足音。恰值道吾開鶴篆。欣逢船子識鉤深。</p>
  <p class=MsoPlainText style='text-indent:24.0pt;'>拈華舊案頻餐采。法會新輪轉拜金。我愛夾山門範峻。安禪說戒到而今。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示學人<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>莫嫌老大不知愁。對境翻能為爾謀。訓誨未從今日熟。契經還向幾時求。</p>
  <p class=MsoPlainText style='text-indent:24.0pt;'>清宵隱几惟貪睡。白晝披襟事浪遊。倘不束心求至道。未知黑髮可能留。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>秋懷<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>中庭落照雨初晴。翠葉迎人撲面輕。叢菊翻風清欲語。芙蓉映水艷徒驚。</p>
  <p class=MsoPlainText style='text-indent:24.0pt;'>嘗將世味催繁鬢。嘆息人情且避名。夜靜疏鐘敲月上。漫將感慨對孤明。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>體安和尚索詩<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>大道渾然無所名。知師素蘊激源清。光分祖燄雞窗淨。座對林皋鶴夢醒。</p>
  <p class=MsoPlainText style='text-indent:24.0pt;'>喬木陰森空色界。靈臺皎潔絕凡情。隋珠趙壁由來重。怎及法華多寶經。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>登西藏大雪山紀勝<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>路入西天更有天。雪峰高矗萬峰巔。乾坤闔闢非人世。法界氤氳集古仙。</p>
  <p class=MsoPlainText style='text-indent:24.0pt;'>四面山川收足下。一簾星斗掛窗前。雲霞霧靄堪消受。卻勝乘槎泛月邊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>潮州金山學校請講心經眾學生請題一偈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>般若不屬有無言。萬象森羅一體圓。動止不昧當前鑒。迥出中流兩岸邊。</p>
  <p class=MsoPlainText style='text-indent:24.0pt;'>溪聲說法聽者聽。猿鳥唱和玄中玄。觸處逍遙觸處是。橋頭湘子亦靈源。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈胡文虎居士有序<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>在鼓山時與胡居士。暨林鴻超。同遊喝水巖後。已十七年矣。居士多寓叻坡。近在香港建虎豹別墅。築浮圖數座工竣。於戊子春。派人至雲門相邀到港賦贈。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>喝水巖前同聽鐘。十餘年事各西東。萬金油藥家家重。千佛祥光事事隆。</p>
  <p class=MsoPlainText style='text-indent:24.0pt;'>廣植菩提根已熟。有緣香海又相逢。浮圖七級皆多寶。萬德莊嚴智慧隆。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>示空談不行持者<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>佛法不是空口講。言與行乖成兩樣。名聞利養快一時。熱鐵火輪苦萬狀。</p>
  <p class=MsoPlainText style='text-indent:24.0pt;'>袈裟底下失人身。地獄門中難解放。閉口不語三十年。此是上乘上上上。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和許堅白居士原韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>山寺難邀長者車。何時枉駕過幽居。感君鼎力為屏翰。羨子心田勝美畬。</p>
  <p class=MsoPlainText style='text-indent:24.0pt;'>喜有新詩輝斗室。愧無白犬報音書。問予鎮日渾何事。一句彌陀萬慮舒。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>灣甸土司景紹文專人送袈裟至山問道答以詩<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>紫衣遙惠到柴扉。遠隔關山入翠微。瘦骨自憐寒雨夜。棲鳥猶解望晴暉。</p>
  <p class=MsoPlainText style='text-indent:24.0pt;'>異風殊俗皆成佛。見性明心是指歸。珍重謝君將厚意。一聲清磬代歸依。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>別之鼓山<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>光緒三十三年丁未。由京請藏回雞足山。至廈門得蓮公噩耗。轉回鼓山。料理事畢告辭。大眾再三挽留。以奉藏旋滇。又傷國難。不敢延緩。留偈作別。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>夕陽歸客感愁心。憶侍巾瓶淚滿襟。誨我真修戒定慧。動人感歎去來今。<span
style='font-size:10.0pt;'>（四十餘年滄桑之變老者不見青年不識）</span></p>
  <p class=MsoPlainText style='text-indent:24.0pt;'>龍髯未及斯何世。鶴影長空渺故林。今日真成生死別。孤懷廖落發長吟。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和周謙牧居士原韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>楞嚴驗性命擊鐘。日用不知帶業濃。八萬法門方便說。一言當下盡歸宗。</p>
  <p class=MsoPlainText style='text-indent:24.0pt;'>夢同善惡僧依虎。劫度莊嚴魚化龍。般若緣深文字勝。知君句埵鳥鷑W。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和岑學呂居士原韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一事一物皆道微。荼何苦也蕨何肥。天機活潑花迎鳥。人事艱難食又衣。</p>
  <p class=MsoPlainText style='text-indent:24.0pt;'>欲學修行齊放下。倘言向上更知稀。觀空試向蒲團坐。那有身心與是非。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>附原作及序<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>甲申冬。日寇陷曲江。虛師由乳源派僧來迎。冒大風雪。遷途二日。乃抵雲門。至則雪夜迎年矣。在寺兩月。侍師時有啟發。呈詩一首。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>鳥道盤空入翠微。經旬積雪瘦山肥。斷橋石亂迷樵屐。破寺雲歸補衲衣。</p>
  <p class=MsoPlainText style='text-indent:24.0pt;'>隱跡尚嫌林未密。清修寧怨粥常稀。棒頭多謝吾師眼。今是何曾異昨非。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>偈答張溥泉居士繼<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>掃除塵跡入山林。如幻林間伴野禽。懶慣雲山閒似我。覺來宇宙小於心。</p>
  <p class=MsoPlainText style='text-indent:24.0pt;'>萬緣頓息息何住。一念皆空空自吟。此徑已通前後際。和光混俗罕知音。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>答屈光瑞居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>樂天問道在西湖。憶起金山事更娛。自是鎮門須玉帶。因而聽法屈金吾。</p>
  <p class=MsoPlainText style='text-indent:24.0pt;'>放開鶴去前山遠。覓得牛歸牧草枯。彈罷無絃琴幾曲。流商刻羽和還無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>偈答黃蘅秋居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>憶曾揖別在香湖。一片丹心輔國都。千丈燈懸無我相。半龕香藹是真吾。</p>
  <p class=MsoPlainText style='text-indent:24.0pt;'>月挑兔角江心闊。風繫龜毛樹影枯。四大本空何所住。浮雲散淨自虛無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和劉若英原韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:20.0pt;'><span style='font-size:10.0pt;'>蟻光炎於丙子歲來南華禮祖後回泰被刺夫人劉若英以相片并詩寄來送入功德堂<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>茫茫苦海嘆勞塵。善惡昇沈自有因。報盡一生還是喜。了其千劫有何嗔。</p>
  <p class=MsoPlainText style='text-indent:24.0pt;'>裂開神網兼情網。始覺盤新日又新。汝是女流猶解事。楞嚴會上看華巾。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>原作<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一念馳求未息塵。娑婆草草嘆勞人。曹溪禮佛曾留影。泰國修羅忽動嗔。</p>
  <p class=MsoPlainText style='text-indent:24.0pt;'>宿債已酬詩債累。世情能淡道情新。寶林山水西天樣。莫戀霓裳愛錦巾。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>隨緣無礙三偈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>自愛靈山入海湖。逍遙雲鶴是良圖。月挑兔角江妃避。風繫龜毛石女呼。</p>
  <p class=MsoPlainText style='text-indent:24.0pt;'>道岸登時心即佛。慈航渡過我忘吾。雲峰楚道曾超越。戰伐聲中一覽無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>策杖尋幽路逶迤。寒花照眼一枝枝。崢嶸石壁摩空出。曲屈松陰匝地垂。</p>
  <p class=MsoPlainText style='text-indent:24.0pt;'>烘草三年僧久住。披雲此日我來遲。徘徊不肯便歸去。笑指青嵐載詠詩。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>清宵雲捲月輪孤。湛寂心如定海珠。萬法此時都不會。況論塵世事榮枯。</p>
  <p class=MsoPlainText style='text-indent:24.0pt;'>牛頭妙契黃梅旨。虎伏長留石上趺。一個蒲團些子地。山青水綠總歸吾。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和王秋湄居士薳<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禪門洙泗儒而佛。幾個知恩解到家。百歲夜燈餘碩果。五宗玄印此那伽。</p>
  <p class=MsoPlainText style='text-indent:24.0pt;'>妙嚴樓閣云何入。歷劫稠林怎不邪。所願福田時廣種。曹溪永護古袈裟。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>附原韻<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>平生不昧曹溪水。彷彿南華是舊家。殊勝眼窮收窣堵。萬函龍曜護楞伽。</p>
  <p class=MsoPlainText style='text-indent:24.0pt;'>餘魂欲淨猶驚劫。瑞像無言直破邪。乘願憨山今得是。道場知復照袈裟。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和真如居士韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>天真不假異和同。如影隨形處處逢。時流當下能薦取。四生十類盡皆蒙。</p>
  <p class=MsoPlainText style='text-indent:24.0pt;'>大似伶人一場幻。有何尊卑富與窮。指點分明明似鏡。切勿自負負祖翁。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>原作<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>如來德相眾生同。畜獄翻身幾度逢。地厚天高庸可共。驢前馬後早相蒙。</p>
  <p class=MsoPlainText style='text-indent:24.0pt;'>明如足下猶輪翳。待出頭來已劫窮。名自縛人人豈縛。對觀憐煞老師翁。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>鐵樹開花偈（辛未年在鼓山講梵網經方丈丹墀兩株鐵樹滿樹開花）<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>優曇缽羅非凡品。隨佛示應現金花。世間麟鳳稱祥瑞。現則吉慶昔人誇。</p>
  <p class=MsoPlainText style='text-indent:24.0pt;'>茲山丈室兩鐵樹。眾言此卉不敷花。當有主林神擁護。故示榮粹放奇花。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>樟樹祈戒偈（在南華寺山門外古樟一株現僧相乞戒）<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>佛與眾生同一體。瓶盤釵釧總是金。了知瓶等無殊異。生死涅槃一例平。</p>
  <p class=MsoPlainText style='text-indent:24.0pt;'>樟樹求戒現僧相。如月印潭徹底清。心境幻化如馬角。天堂地獄何喜驚。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>虎拜佛偈《乙亥年十一月在南華舊殿說戒夜深一虎來入戒臺下伏跪點頭被駐軍見持槍追逐余勸阻後不敢入寺常近寺鳴吼》<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>眾生顛倒十二名。有無色相各涵靈。南華頗與諸方別。虎伏庭前樹聽經。</p>
  <p class=MsoPlainText style='text-indent:24.0pt;'>奇異枯柏重生翠。古樟乞戒現沙門。大似靈山會未散。南詢曾見主林神。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>虎知崇拜佛威光。大小空等載典章。了知善惡皆是幻。彈指消殞歷劫狂。</p>
  <p class=MsoPlainText style='text-indent:24.0pt;'>縱有千差與萬別。隨緣不變是金剛。者個如如常不動。清濁都來是道場。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>龍歸依偈《壬申年在鼓山戒期福州南臺江橋龍現老人鬚髮俱白來座乞戒》<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>聖凡未兆絕形名。識海妄動浪不停。透徹真妄龜毛喻。煩惱菩提水與冰。</p>
  <p class=MsoPlainText style='text-indent:24.0pt;'>達多龍女有佛性。傀儡悲歡本無情。閩江老龍求歸戒。罪心殞滅一道平。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>梵戒宏施廣無邊。神龍崇敬祈真詮。嶽神歸依林夜徙。神靈顯應動山川。</p>
  <p class=MsoPlainText style='text-indent:24.0pt;'>閩江龍為長者相。三年鼓山祈法緣。善知妙性常不壞。阿耨多羅當下圓。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>南華寺《前河流向寺門衝湧有礙余向南畫地以改河流纔興工程一夜雨雷震大水橫流次日新河頓成舊河填塞故紀之》<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>風雷並吼地靈驚。滂沱一夜到天明。開門另闢新世界。南岸河成一字形。</p>
  <p class=MsoPlainText style='text-indent:24.0pt;'>昔日分流皆沒跡。溝坑窪曲似掌平。神工妙應非人測。嶽神移松昔顯靈。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題雞足山《缽盂峰祝聖寺天王殿前余親手栽杉木二株於山門左右如杆不數年大數圍冠勝全山》<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>手植百蕙缽峰前。為壯名山如錦然。門前雙杉列左右。侍佛無倦不辭年。</p>
  <p class=MsoPlainText style='text-indent:24.0pt;'>垂枝清翠堪棲鶴。蔭覆一方息熱纏。誰解乘涼雙樹下。洞徹心源天外天。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>祝蕭榮鵬居士雙壽<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>蘭陵堂上啟華筵。西島東瀛集眾仙。弧矢高懸長至日。笙簫歡祝古稀年。</p>
  <p class=MsoPlainText style='text-indent:24.0pt;'>壎箎什奏家庭樂。蘭玉臨階孫子賢。寒衲遙聞聊晉頌。木公金母壽綿綿。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>和方乃斌居士韻<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>忽見南山瑞靄浮。鬱蔥佳氣迥難儔。材工鳩應經連月。<span style='font-size:
10.0pt;'>（諸君隨帶工師繪測）</span>香火銷沈歷幾秋。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:20.0pt;'><span style='font-size:10.0pt;'>（自清初修復又將三百年）</span>禪悟誰能承鑑祖。溪名人尚說曹候。檀那功德真無量。聊獻新茶學趙州。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>附原韻<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>嶺南勝景稱羅浮。福地曹溪堪與儔。六祖靈身垂不朽。憨師偉績足千秋。</p>
  <p class=MsoPlainText style='text-indent:24.0pt;'>名山有幸來虛老。華寺重興仗李侯。但願甘泉曾飲者。明心見性續新州。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>疊頌古水鳥樹林常說法<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>行闡宗風遍玉湖。桃花開放悟閩都。大千世外隨人識。七十年前認故吾。</p>
  <p class=MsoPlainText style='text-indent:24.0pt;'>棕拂微揚風薦爽。蒲團坐破月輪枯。果能出有空斯相。靜對能仁可入無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>行腳從來遍五湖。放眼南都又北都。嵩山另闢多分派。少室單傳止認吾。</p>
  <p class=MsoPlainText style='text-indent:24.0pt;'>竹擊早將文字掃。葛籐已向識田枯。何緣此地開方丈。得聽趙州一箇無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>曹溪分派撫僊湖。卓錫高人自上都。問字人來方讓我。拈花佛授忽驚吾。</p>
  <p class=MsoPlainText style='text-indent:24.0pt;'>應知話墮雲門在。何用磨磚筆海枯。願得上方尋究竟。頓忘鏡樹一時無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>衍分萬派洞庭湖。南北原來共一都。世出世間爾自爾。枝攀枝上我忘吾。</p>
  <p class=MsoPlainText style='text-indent:24.0pt;'>何時得把磚磨徹。此日先觀筆陣枯。鐵棒不妨頻領略。承當言下聽無無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>滄溟潮湧遍江湖。天末今成選佛都。飛錫東來誰作主。談宗直下孰為吾。</p>
  <p class=MsoPlainText style='text-indent:24.0pt;'>雲生嶺上形無住。月定波心跡未枯。此際風光人共見。箇中卻笑一言無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>廬山纔過鄱陽湖。何用干旄到上都。正憶杖頭尋古佛。剛于指下識真吾。</p>
  <p class=MsoPlainText style='text-indent:24.0pt;'>曇花自此香流遠。祇樹從今葉未枯。願向座前禮雙足。空空沙界說真無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>大闡無遮面一湖。雲遊到此即名都。橫磨寶劍惟風穴。趯倒胡床有道吾。</p>
  <p class=MsoPlainText style='text-indent:24.0pt;'>楚蜀滇黔金地滿。東西南北草鞋枯。雲橫一派三峰瘦。山色遙看似有無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>撫水高蹤憶子湖。陰濃緣樹覆仙都。池流三昧清如許。天外孤峰瘦似吾。</p>
  <p class=MsoPlainText style='text-indent:24.0pt;'>一劍霜寒今更老。雙松雪襲幾曾枯。禪心依舊歸雲淡。望媟洈i何處無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>曾經杖笠至西湖。峰是飛來鎮浙都。若有一棒到得汝。不妨十智同於吾。</p>
  <p class=MsoPlainText style='text-indent:24.0pt;'>揚唇弄吻身先槁。豎拂擎拳手已枯。近來懶說法輪法。不向人間論有無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>相逢兩會住太湖。打鼓彈箏賦兩都。野鶴閒雲忘世外。青山碧水總歸吾。</p>
  <p class=MsoPlainText style='text-indent:24.0pt;'>書將貝葉池長潤。調落梅花笛未枯。非心非物自開朗。一天空洞半塵無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>水繞三峰共一湖。聽經頑石紀吳都。江流月透傳心法。雲去山存印故吾。</p>
  <p class=MsoPlainText style='text-indent:24.0pt;'>酒興許邀彭澤飲。詩腸不為了元枯。行行欲話南金貴。笑指前溪肯過無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>驚添新綠漲西湖。海氣雲蒸列市都。對影云何我是爾。隔山可識彼為吾。</p>
  <p class=MsoPlainText style='text-indent:24.0pt;'>階前拳石孤峰秀。堂下杯醪勺水枯。咄咄空書全大藏。欲尋一畫看來無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>白雲一片映晴湖。隨處招提即佛都。說法仍然金地滿。傳依漫擬派當吾。</p>
  <p class=MsoPlainText style='text-indent:24.0pt;'>千年教外宗尤盛。七尺單前話未枯。南北頓圓俱在此。幾翻撥轉悟生無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>法雨霏微漾曉湖。行雲流水過通都。遠峰點翠蓮開社。近水凝觀月映吾。</p>
  <p class=MsoPlainText style='text-indent:24.0pt;'>玉麈潭傾花亂墜。詩瓢秋老興非枯。自從識得溈山子。函丈何須更話無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>唱和新成撥硯湖。詩仙紙價貴三都。推開明月誰為比。踏遍青山不負吾。</p>
  <p class=MsoPlainText style='text-indent:24.0pt;'>地脈殊生淵自潤。比肩巖秀石難枯。於今雪點紅爐後。直下承當者個無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>薰風迢遞遍江湖。鳳岫龍山擁郡都。指上單前隨處是。桃蹊學下冀調吾。</p>
  <p class=MsoPlainText style='text-indent:24.0pt;'>譜成白雪琴長潤。梅落江城笛不枯。放掉收竿無不是。西江吸盡可傳無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>龐山浮石到天湖。杯渡南來入五都。現相情形寧別爾。獨尊宇宙量惟吾。</p>
  <p class=MsoPlainText style='text-indent:24.0pt;'>嘯生遠嶽聲非寂。詩出狂禪興不枯。近來拈得峨嵋雪。六月嚴寒凍有無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>年來樹幟在昆湖。今步俞元舊佛都。指岸登航先到彼。披襟當箭不須吾。</p>
  <p class=MsoPlainText style='text-indent:24.0pt;'>碓頭米熟休言密。茗宛搜腸豈潤枯。何事德山纔入室。東西顧盼說無無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>金繩解纜渡仙湖。任施閒閒雅且都。隨處三玄頻指示。誰當一喝敢支吾。</p>
  <p class=MsoPlainText style='text-indent:24.0pt;'>遍周沙界原為法。坐破蒲團半是枯。柱杖而今雲水外。豈嫌寸地卓錐無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>祕渡當年駕海湖。雲津佛會已成都。華嶺錫掛山為主。少室燈傳壁印吾。</p>
  <p class=MsoPlainText style='text-indent:24.0pt;'>法說無邊頑石點。道能精進愛河枯。俞元自此金沙布。量得維摩十笏無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>年來紫氣遍江湖。香滿檀林瑞滿都。信口禪機皆有韻。隨言棒喝豈支吾。</p>
  <p class=MsoPlainText style='text-indent:24.0pt;'>傳燈座上花常茂。洗缽池邊草不枯。莫道老僧多覺悟。諸緣放下總歸無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雲滿南山月在湖。道風披拂到京都。群賢唱詠分先後。多士賡歌別汝吾。</p>
  <p class=MsoPlainText style='text-indent:24.0pt;'>思透禪關偏有妙。句從意外豈同枯。淡心欲吸西江水。不識依稀萬一無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雲歸遠岫月歸湖。幾載聲名冠市都。心境圓明函慧鏡。機峰迅徹劍昆吾。</p>
  <p class=MsoPlainText style='text-indent:24.0pt;'>遙瞻玉筍峰添秀。回首嵩山墨未枯。聞道西方遊杖履。於今東步話虛無。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>寄禪和尚逝世經年雪中重過湘溪寺<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>昔年相遇楚江頭。此日江南踏雪遊。幾樹寒鴉迷古道。一聲羌笛動新愁。</p>
  <p class=MsoPlainText style='text-indent:24.0pt;'>遺詩每誦心先碎。墓草成荒淚暗流。迴憶北平悽絕處。龍華殘寺影空留。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>吊滬上留雲寺觀月和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>觀師宏範氣如虹。名在江南老宿中。二十餘年辛苦事。算來一一付春風。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>悼天台華頂龍泉庵融鏡老法師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>臨行悲囑付衣錙。正是薰風四月時。門外影存陶令柳。堂高難和遠公詩。</p>
  <p class=MsoPlainText style='text-indent:24.0pt;'>兩翻荷葉添新翠。淚滴蓮根嘆色絲。惆悵吾師真面目。寒光一片透龍池。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>領師棒喝兩年餘。自讅通身痛未除。倘揭蓋纏登寶地。便離煩惱見真如。</p>
  <p class=MsoPlainText style='text-indent:24.0pt;'>頻霑慈惠春臨半。得奉清光月上初。昨日傳聞師坐脫。令人腸結不能舒。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>師翁妙蓮老人西逝<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>陡驚慧日落西州。痛煞祇園諸比丘。石鼓山林都變色。白雲猿鶴盡含愁。</p>
  <p class=MsoPlainText style='text-indent:24.0pt;'>推棺不見雙趺露。入室方知半偈留。憶昔廬山曾記腄C蓮花再放定回頭。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>悼寧波觀宗寺諦閒法師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>由來天道不吾欺。法運興衰數與時。空假中觀成妙諦。藏通別圓豈閒辭。</p>
  <p class=MsoPlainText style='text-indent:24.0pt;'>際茲末劫法獨顯。受託蓮經是總持。冊載持杭城分座日。辯才無礙仰師奇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>悼赤山法老人<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>赤山高處豎法幢。群魔匿跡毒龍降。高旻道布三千里。勝侶兼收大小龐。</p>
  <p class=MsoPlainText style='text-indent:24.0pt;'>有雁悲鳴來北地。無人繼席起南方。可憐一具風雷舌。付與吳江又楚江。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>悼滬上法藏寺興慈法師<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>赤縣潮高道岸崩。法雨隨流逐沸騰。寶所苔封何所憑。眉毛排劍履薄冰。</p>
  <p class=MsoPlainText style='text-indent:24.0pt;'>老手支持菩提柵。急註仁王護國經。法輪圓轉不曾停。髻珠受賞更誰能。</p>
  <p class=MsoPlainText style='text-indent:24.0pt;'>允宜長壽度眾生。曲徑無妨大道行。至人太上忍忘情。泰山肯比鴻毛輕。</p>
  <p class=MsoPlainText style='text-indent:24.0pt;'>不往天台待佛迎。彌留無疾密持名。寶池金蓮標一莖。青選光交眾眼青。</p>
  <p class=MsoPlainText style='text-indent:24.0pt;'>此界死哀彼生榮。七眾一哭淚盈盈。茫茫苦海痛嚶嚶。一心不亂葵藿傾。</p>
  <p class=MsoPlainText style='text-indent:24.0pt;'>再來群希大願乘。我聞如是歡笑聲。儼然未散難弟兄。起滅無縱去來平。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>聞清一禪師訃感輓<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>勘破塵勞即學空。相傳有訣好流通。攝心之外無餘物。遍體尋來也甚融。</p>
  <p class=MsoPlainText style='text-indent:24.0pt;'>不捨因緣崇助道。多營福業化愚蒙。一朝遽赴蓮池約。半壁西南又缺東。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈林鴻超居士七律并敘<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>居士與余在福建鼓山晤別已十七年。以相憶深。由閩經港來韶。步行抵雲門。年屆古稀。無飢倦之容。暢敘舊懷。不覺夜永。居士宿植德本。向道殷切。惜余無偃祖之餅茶。以接來機。深以為愧。翌日居士以先有預約。必須赴穗。臨行。彼此依依。仍如東林送客。且行且談。不覺又伴至曹溪。贍禮六祖。返馬壩登車南行。居士堅囑書贈。特綴七律一首。并送壇經一部。亦若永嘉之一宿而去也。時乙亥冬月初二日書於南華丈室。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不辭跋涉乳雲蹊。為道渾忘困與飢。笑我已忘煙水夢。與君夜話餅茶稀。</p>
  <p class=MsoPlainText style='text-indent:24.0pt;'>曉風相送曹溪路。午飯才過馬壩車。一宿覺參心願遂。壇經珍重贈君歸。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>遇盜說偈三首<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>丁亥冬月朔。陪林鴻超居士至南華禮祖畢。初三日回雲門。由韶乘車。中途遇盜。迫眾下車。跪地俯首。不准仰視。獨囑余立路旁。未加劫掠。餘眾財物。洗劫一空。即衣褲鞋襪稍好者即令剝去。致被劫者。身多祼露。時當嚴寒。風雪徹骨。難眾凍苦。哭聲嗡嗡。余雖幸免。不忍漠視。即脫卸衣物及包衣分眾。遮其羞冷。稍感風寒。最慘者其中有青年男女二人。從友借資為小販。服裝貨物盡被劫去。一無所存。食宿失所。凍餒堪虞。豈定業所感。因果如是歟。非聖莫知。因說偈曰。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>時世不靖出門難。盜賊如林聞見寒。奸淫擄搶并燒殺。暴惡兇殘太野蠻。</p>
  <p class=MsoPlainText style='text-indent:24.0pt;'>上天無路避無處。惶惶行坐睡難安。但願人人崇佛說。休將因果等閒看。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>平時視民如螻蟻。變時蟻民逞虎威。擱路截劫剝衣褲。裸受風雪真慘悽。</p>
  <p class=MsoPlainText style='text-indent:24.0pt;'>嗟哉同侶俱遭劫。獨余何幸璧全歸。救急恤難同此情。打開包袱分僧衣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>清水因何變濁水。澄之渟之水自清。良民何以變為盜。主者治者須分明。</p>
  <p class=MsoPlainText style='text-indent:24.0pt;'>水過石激古所歎。天寒露重鶴有聲。空王早樹無為化。垂拱而治致太平。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈蕭雪滄居士<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>彌陀一念掛心頭。四色蓮花湧作洲。七寶地成塵穢絕。一身歸計去來休。</p>
  <p class=MsoPlainText style='text-indent:24.0pt;'>居同善友開因地。佛亦凡夫到聖流。汝自迴光一返照。誕登彼岸有慈舟。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>像讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>接引佛像讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>彌陀自性本天然。向外何勞更覓玄。欲識入廛垂手處。毫光常在指頭尖。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題漢口沈誦清居士繪觀音菩薩感應圖<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>正法明古佛。示現觀音聖。能於群生中。悲感循機應。</p>
  <p class=MsoPlainText style='text-indent:24.0pt;'>鷹巢與蚌腹。鬼畜諸佛性。感令識本心。脫苦得清淨。</p>
  <p class=MsoPlainText style='text-indent:24.0pt;'>如月印百川。普應與月同。海涵并鏡鑑。菩薩廣包容。</p>
  <p class=MsoPlainText style='text-indent:24.0pt;'>佛法妙難思。度世見神通。世人常瞻禮。自他證圓通。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送子觀音騎祥麟授書圖贊<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>慈容滿月玉纖纖。華鈿雲鬟翠欲添。為錫祥麟繼世德。預先教授聖賢篇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>手持貝葉大士讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>手中貝葉是何文。透徹名為觀世音。處處圓通無障礙。聞聲隨類現全身。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>文殊大士像讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>高據獅王哮吼聲。橫拈柱杖智光明。當初錯向清涼現。惹得豐干道姓名。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>初祖達摩像讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>西來何意。有句無句。梁王不問。問亦無據。</p>
  <p class=MsoPlainText style='text-indent:24.0pt;'>摘蘆過江。不露行藏。腳根立穩。兒孫承當。</p>
  <p class=MsoPlainText style='text-indent:24.0pt;'>一花五葉。不信而得。壁觀之徒。誰能入室。</p>
  <p class=MsoPlainText style='text-indent:24.0pt;'>昔來賺我。前驅蠱惑。一棒敵殘。拽回天月。</p>
  <p class=MsoPlainText style='text-indent:24.0pt;'>皮毛脫盡。骨髓流血。依稀似有。有何言說。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>馬祖像贊<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>妙體無形。隨緣現相。衡嶽磨磚。無端就樣。踏殺天下。人天大匠。佛魔齊遣。一空依傍。四句百非。父子和唱。獅王哮吼。神龍躍浪。即心佛兮常心佛。不是心佛不是物。度生切兮春風拂。邪正都來機不失。咄咄萬法非侶這是誰。吸盡西江猶汨沕。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>題興雲寺諸老和尚像讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>因李印泉居士。屬予修復興雲寺。（又名西竺寺。）至寺百無一存。獨有歷代住持影堂猶在。再繪為一幅。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>西竺興雲。諸老和尚。臨濟兒孫。法門大匠。</p>
  <p class=MsoPlainText style='text-indent:24.0pt;'>開創斯寺。功行無量。繼位住持。後學模樣。</p>
  <p class=MsoPlainText style='text-indent:24.0pt;'>紙墨所繪。是相非相。懸之堂中。道無真妄。</p>
  <p class=MsoPlainText style='text-indent:24.0pt;'>影不離真。離即皆謗。欲識真影。如是供養。</p>
  <p class=MsoPlainText style='text-indent:24.0pt;'>咦。且道個中事若何。眉毛八字橫眼上。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>靈嶠祖師贊并引<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>師未悉何許人氏。考諸古典。曾印心於馬祖。隱於此山前巖。巖無名。以師號名之。今之寺址。原屬龍潭。毒龍所居。多殃民。官紳請師制止。師誦華嚴。龍出聽經。歸降而去。患遂絕。眾感其德。建中四年請於朝。賜建華嚴寺。迎師宏化。後他去。不知所終。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>讚曰<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>契馬祖機。去來無礙。妙闡華嚴。龍歸息害。</p>
  <p class=MsoPlainText style='text-indent:24.0pt;'>開闢石鼓。雷音普會。萬古道同。如函合蓋。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>靈嶠祖讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>龍聽華嚴。石鼓肇啟。馬祖一脈。光輝遠邇。</p>
  <p class=MsoPlainText style='text-indent:24.0pt;'>水月道場。無是非是。苦海慈航。古佛同軌。</p>
  <p class=MsoPlainText style='text-indent:24.0pt;'>咦。白雲千古自悠悠。一去無縱如逝水。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>靈樹如敏禪師讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>和尚化世。以法為任。垂手接機。別無餘欠。</p>
  <p class=MsoPlainText style='text-indent:24.0pt;'>堂中上座。人天廣蔭。真身猶存。千古明驗。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>澄芳律師讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>父謂近執。子如妙吉。白日無端。被鬼神惑。</p>
  <p class=MsoPlainText style='text-indent:24.0pt;'>悲心濟苦。三途無宅。踤身塵剎。報恩弘律。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>謂聖化身。一個二個。神為饒舌。翻成話墮。</p>
  <p class=MsoPlainText style='text-indent:24.0pt;'>度生心切。將錯就錯。好不丈夫。被鬼看破。</p>
  <p class=MsoPlainText style='text-indent:24.0pt;'>慧命懸絲。悉願負馱。挽轉狂瀾。力行毋惰。</p>
  <p class=MsoPlainText style='text-indent:24.0pt;'>豎降魔幢。親冤通化。分身塵剎。瞻望稅駕。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>如馨律師讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>律祖如馨。優波示兆。揀點將來。傳神化妙。</p>
  <p class=MsoPlainText style='text-indent:24.0pt;'>好眼無翳。翳眼無耀。卅棒不饒。鬼爭石竅。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>法門秋晚。大道凌夷。木叉失守。僧行漸虧。</p>
  <p class=MsoPlainText style='text-indent:24.0pt;'>師繼南山。洗滌忘疲。德感文殊。扶律遺規。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>為霖祖師讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>法門模範。古佛風規。融理事如圓鏡。陶萬化於鉗鎚。劈碎泰華兮。孰識巨靈之斧鑿。剖判鴻濛兮。始驚元氣之淋漓。非疑世以駭俗。固大小之異宜。振興梵剎入八閩。挽頹風之衰弊。徹繼心燈宏五位。纂疏論之幽微。《作華嚴法華金剛等疏論纂要共一百五十卷》施大用於雲山法會。《作雲山法書等數十卷》金聲玉振。豎法幢於聖箭祖堂。風動龍池。一髮所繫。狼藉洞上家風。千聖不傳。破蕩永祖活計。咦。寶所化城留不住。當觀禪室爛如泥。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>淨空和尚讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>塵囂蕩盡自飄然。植品朗如月在天。石鼓三鳴揚祖德。而今名勝永流傳。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>妙蓮和尚讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>稽首師翁。七坐道場。檳嶼鶴山。八閩資糧。德感人天。聞者心降。法門龍象。名動帝皇。賜藏中外。思及遐方。法身遍在百草頭。白塔堂上一爐香。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>鼎峰和尚讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不落祖機。不墮佛位。不中不邊。無同無異。左之右之。出類拔萃。一句彌陀。念念三昧。識與不識。有如是義。咦。了得人間閒歲月。此心真到如來地。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>達本和尚讚并引<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>師昔於本山執事多年。後與覺空大師等中興雪峰。至年八十大眾請師回山為住持。越五載。端坐而逝。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>讚曰<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>禪淨耄齡杖錫還。雪峰重建夢中看。足拖敝履經殘雪。手紉寒衣返故山。</p>
  <p class=MsoPlainText style='text-indent:24.0pt;'>尋味靈源依喝水。尚留白業在人間。那堪去後長相憶。雲木蒼蒼欲閉關。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>蓮茂和尚讚并引<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>師閩之南平縣人。幼依本縣開平寺脫白。得戒本山蓮老人。後勤理寺務。幾忘寒暑。歷久不倦。蓮公察其律儀清潔。處事忠勤。命為監院。復為開戒結緣。其德行為眾所欽。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>讚曰<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>衝破世網。獨占青蓮。持湧泉戒。續開平燄。心源湛湛。珠耀海淵。佛性明明。日麗中天。虛空著楔。返本還源。咦。秋水蓮天半夜月。十方塵剎一輪圓。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>融鏡老人真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>華頂山中。這老和尚。道齊諸祖。行繼百丈。</p>
  <p class=MsoPlainText style='text-indent:24.0pt;'>吳越欽尊。一山德望。獨耀天台。千崖花燦。</p>
  <p class=MsoPlainText style='text-indent:24.0pt;'>乾坤間氣。法門大匠。人天眼目。後裔模範。</p>
  <p class=MsoPlainText style='text-indent:24.0pt;'>遠水孤峰。澄潭月湛。漂渺遐風。千古之上。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雞足山悉檀寺妙齡和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>父母未生。本無形狀。為了生緣。權現此相。</p>
  <p class=MsoPlainText style='text-indent:24.0pt;'>貌古神清。心花燦爛。石老雲閒。鳥啼花放。</p>
  <p class=MsoPlainText style='text-indent:24.0pt;'>若問阿誰。妙齡和尚。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雞足山寂光寺雲峰和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個老漢。神恰道況。戒若冰霜。澄潭月湛。</p>
  <p class=MsoPlainText style='text-indent:24.0pt;'>花燦幽崖。鳥啼青嶂。欲識此翁。松梢月上。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>廬山海會寺志善和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>五老峰前老叟。也來紙上現醜。寂光鏡內藏身。孟陽界堮i手。有時千峰嶂外。有時十字街遊。或嘯月吟風。或土面灰頭。提起遠公念珠。當場不讓師友。罔知世緣將畢。鬧堜滮潀閮哄C咦。威音那畔已前事。盡在山僧一筆鉤。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>宜興顯親寺仁智和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>者老風顛。不落正偏。入廛垂手。腦後著拳。換骨抽腸。掃去簾纖。隔江招扇雲堨P。直上祖圖光大千。咦。欲識此翁真面目。鷓鴣啼徹百花鮮。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>文真老宿真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>者個老僎。非狂非狷。貌悲骨剛。是惡是善。</p>
  <p class=MsoPlainText style='text-indent:24.0pt;'>立志參修。總期實現。逢個知音。心肝俱換。</p>
  <p class=MsoPlainText style='text-indent:24.0pt;'>廢寢忘餐。山水不辨。三四十年。打成一片。</p>
  <p class=MsoPlainText style='text-indent:24.0pt;'>久而不荒。老而益健。劈破三關。融通百鍊。</p>
  <p class=MsoPlainText style='text-indent:24.0pt;'>四祖呵呵。二祖稱善。德播兩浙。道彌海甸。</p>
  <p class=MsoPlainText style='text-indent:24.0pt;'>矍鑠龍鐘。龐眉鶴算。尊而不榮。貴而不賤。</p>
  <p class=MsoPlainText style='text-indent:24.0pt;'>遠觀是真。近睹目眩。惡水一瓢。雲開日見。</p>
  <p class=MsoPlainText style='text-indent:24.0pt;'>問是阿誰。文真老漢。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>妙方和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個老漢。無名無相。自小出家。不會喫飯。永祖驅牛。濡師奪杖。幾回鉗鎚。幾頓痛棒。喚不回頭。做模做樣。口堻銙銦C心中蕩蕩。如敵相逢。覿面不讓。思之恨之。時刻不放。捉獲冤家。活埋活葬。生與同生。死則同壙。一心不亂。千了百當。四大真非真。這個妄非妄。咦。三世諸佛一口吞。九品蓮臺隨心上。阿誰如斯。妙方和尚。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>普照和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>裂愛見網。超出火宅。幹蠱叢林。遐邇欽德。</p>
  <p class=MsoPlainText style='text-indent:24.0pt;'>貌悴骨剛。霜松雪柏。慕公之容。山青雲白。</p>
  <p class=MsoPlainText style='text-indent:24.0pt;'>仰公之道。松風水月。性無邊表。大道寥廓。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>法忍和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>道不在丹青。禪不在相貌。強自摹將來。讚之有何說。一笑震天涯。一語欽海嶽。七祖一條棒。千僧唯一喝。豪氣動坤維。風光穿碧落。從不輕視於人。就埵釣ヮロ眲﹛C衾枕天地兮自歌自樂。優遊三界兮夜摩兜率。咦。他年要識真面目。萬象森羅活卓卓。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>月霞法師真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>九華翠峰。天地一脈。前賢守法。後賢循則。</p>
  <p class=MsoPlainText style='text-indent:24.0pt;'>簡素質樸。甘苦同克。謙柔敬畏。保身全德。</p>
  <p class=MsoPlainText style='text-indent:24.0pt;'>禪林絢彩。十方啟色。唯心即佛。了無滯惑。</p>
  <p class=MsoPlainText style='text-indent:24.0pt;'>無聲如雷。豈關語默。不住人天。豈慕樂國。</p>
  <p class=MsoPlainText style='text-indent:24.0pt;'>脫體全空。歸無所得。雲峰出岫。崖巒挺持。</p>
  <p class=MsoPlainText style='text-indent:24.0pt;'>啼鳥聲聲。松風瑟瑟。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>聖修大師真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不是恁麼形像。剛纔起模畫樣。從來萬法同根。究竟虛空等量。</p>
  <p class=MsoPlainText style='text-indent:24.0pt;'>雞峰授汝律儀。冀汝法超吾上。作麼天意難知。不料老存少喪。</p>
  <p class=MsoPlainText style='text-indent:24.0pt;'>非獨汝歿動吾悲。同門誰堪為法將。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>雞足山石鐘寺寶蓮和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>道在心傳。豈在外觀。煙巢鶴夢。月窟蟾寒。靜婺U緣藏鼻孔。笑中百事見眉端。垂老訓誡後來者。囑辦叢林願量寬。誓以佛法為軌範。海納十方實可遵。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>自題半身像《何文標寬仁居士請》<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>半隱半顯個模樣。謂是祝聖老和尚。圓月當戶非無身。茲時不欲露全相。</p>
  <p class=MsoPlainText style='text-indent:24.0pt;'>清光瀉地太無端。谷答泉聲何勾當。瀟湘鴻雁未南飛。莫謂南溟無風浪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>自題照像<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個皮袋。何須領會。瀟湘俗子。佛門後代。</p>
  <p class=MsoPlainText style='text-indent:24.0pt;'>閩海緇衣。辛酸未懈。杯子撲落。堂磚花碎。</p>
  <p class=MsoPlainText style='text-indent:24.0pt;'>石人皺眉。虛空隕墮。兩叩清涼。文吉途待。</p>
  <p class=MsoPlainText style='text-indent:24.0pt;'>奉蹕秦川。終南雪蓋。蜀藏西印。奔走中外。</p>
  <p class=MsoPlainText style='text-indent:24.0pt;'>旋國騰衝。蕭然一衲。共語二旬。心空月白。</p>
  <p class=MsoPlainText style='text-indent:24.0pt;'>三謁雞峰。息肩茅結。扶起剎竿。重理覆轍。</p>
  <p class=MsoPlainText style='text-indent:24.0pt;'>值法難起。百計心裂。驅馳四方。群策群力。</p>
  <p class=MsoPlainText style='text-indent:24.0pt;'>創佛教會。全國分設。新政時更。鬥爭為法。</p>
  <p class=MsoPlainText style='text-indent:24.0pt;'>數十年來。共修羅宅。駐十六寺。五興祖剎。</p>
  <p class=MsoPlainText style='text-indent:24.0pt;'>披心瀝膽。受盡磨折。或嗔或喜。空花水月。</p>
  <p class=MsoPlainText style='text-indent:24.0pt;'>有詢佛法。無言可說。教令耕耘。但莫休歇。</p>
  <p class=MsoPlainText style='text-indent:24.0pt;'>搬磚弄斧。針灸透穴。飢飧渴飲。與世無別。</p>
  <p class=MsoPlainText style='text-indent:24.0pt;'>一息不繼。羽毛鱗甲。苦哉輪迴。漚波起滅。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>自題照像<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>貌瘁形枯。千差萬異。狀有所變。不變者誰。</p>
  <p class=MsoPlainText style='text-indent:24.0pt;'>變與不變。總是兒戲。身外之形。形外之相。</p>
  <p class=MsoPlainText style='text-indent:24.0pt;'>坐斷中流。豈有兩樣。隱中有顯。顯中含隱。</p>
  <p class=MsoPlainText style='text-indent:24.0pt;'>隱顯隨緣。如波逐浪。隔山見煙。了知是火。</p>
  <p class=MsoPlainText style='text-indent:24.0pt;'>入林草伏。知有獸過。丹青妙手。欲覓者個。</p>
  <p class=MsoPlainText style='text-indent:24.0pt;'>端詳問取。牛馬驢騾。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>自讚（雲南唐寬清請題）<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個癡漢不知羞。老大龍鍾逐浪遊。石火命光牛馬走。不分清濁混時流。</p>
  <p class=MsoPlainText style='text-indent:24.0pt;'>自家大事猶難顧。專為他人耽甚憂。但看世事如纍卵。多年未得一同儔。</p>
  <p class=MsoPlainText style='text-indent:24.0pt;'>真可嘆。這老牛。莫到眼光落地使人愁。問渠為何不放下。侍眾苦盡那時休。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>自讚（星州何寬洪請題）<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個阿師。眉橫眼上。非聖非賢。非人鬼相。標示來者。毋昧此樣。數十餘年。東飄西蕩。胡言亂語。當仁不讓。謂是虛雲。幻遊世上。咄。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>自讚<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>本無名相欲呼誰。地獄天堂任所之。不是虛雲不是你。莫把牛兒作馬騎。（陳寬光居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>不須問名相。飽子原是麵。異形千萬般。本體何曾異。</p>
  <p class=MsoPlainText style='text-indent:24.0pt;'>者個清虛理。出沒任遊戲。捉影顯紙上。不是虛雲意。（陳佛林居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>偶遊塵幻境。迎風一披襟。相識滿天下。幾人是知心。</p>
  <p class=MsoPlainText style='text-indent:24.0pt;'>虛空自寥廓。日月任浮沈。寄語忘機者。休從紙上尋。（星州陳一中居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>有名有相便是我。無名無相是阿誰。雖將水墨描模樣。是否虛雲也未知。（羅寬普居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>日出海浴。月圓影樹。水湛波澄。有形隨露。</p>
  <p class=MsoPlainText style='text-indent:24.0pt;'>作空花行。辦水月務。降鏡中魔。夢修六度。</p>
  <p class=MsoPlainText style='text-indent:24.0pt;'>燈籠露柱酬妙用。禪機拈作敲門戶。（楊谷樵請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>貌古形枯倚杖藜。畫來亦似須菩提。真空正合留聲色。春夢醒時聽子規。（薛寬賢居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>憨憨呆呆老凍膿。顛顛倒倒可憐生。走遍天涯尋知已。未知若個是知音。</p>
  <p class=MsoPlainText style='text-indent:24.0pt;'>挑雪填井無休歇。龜毛作柱建叢林。耗費施主錢和米。空勞一生受苦辛。（柳征銘寬智居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>這個癡漢沒來由。荊棘林中強出頭。峰頂直鉤尋鉤鯉。海中撥火欲烹漚。</p>
  <p class=MsoPlainText style='text-indent:24.0pt;'>作事豈從人所事。懷憂不為我而憂。問渠何故尋煩惱。擔子加肩未敢休。（星州佛慈居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>田衣杖藜。幻遊浮世。空融聲色。夜月猿啼。天無涯際。雲無有羈。應以比丘得度者。權現模樣應來機。（菲律賓周寬度居士請題）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>為法蘭和尚真讚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>做得和尚。能轉業障。藏拙龕中。放光紙上。</p>
  <p class=MsoPlainText style='text-indent:24.0pt;'>權名為真。實亦無妄。塞滿虛空。那處著棒。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>附錄贈詩<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>請虛雲老和尚住持南華</span></p>
  <p class=MsoPlainText align=right style='text-align:right;text-indent:24.0pt;
word-break:break-all'>李漢魂<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>載得高僧南渡日。正當斯寺中興年。潮音欲聽人如海。衣缽初來劫似煙。</p>
  <p class=MsoPlainText style='text-indent:24.0pt;'>誰恫風波沈大地。應攜花雨散諸天。禪關寂寞吾猶羨。時覺鐘聲在耳邊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>送虛雲上人之曹溪主持南華法席<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>釋本清<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>自從心法東來後。傳到曹溪萬法通。衣缽豈因窺祖位。風旛聊以見禪功。</p>
  <p class=MsoPlainText style='text-indent:24.0pt;'>獦獠更有誰稱聖。龍象今惟公是雄。此日山門再收拾。十方翹首仰南宗。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>中興前後兩清公。今古艱難一樣同。莫歎人心深陷溺。已知法統不終窮。</p>
  <p class=MsoPlainText style='text-indent:24.0pt;'>再來定滿慈悲願。此去當宏化度功。回首雞山迦葉跡。佛光映照嶺雲紅。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>壽雲老和尚百歲<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>林　森<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>皎日東昇。黑山頓曙。舉杖一喝。龍降虎伏。</p>
  <p class=MsoPlainText style='text-indent:24.0pt;'>始興雞山。繼闢西山。元戎下拜。國王動顏。</p>
  <p class=MsoPlainText style='text-indent:24.0pt;'>優曇栗開。菡萏梅放。菜化青蓮。瑞雪春降。</p>
  <p class=MsoPlainText style='text-indent:24.0pt;'>念念應佛。其感乃神。鼓山歸老。大法東行。</p>
  <p class=MsoPlainText style='text-indent:24.0pt;'>祖席重興。宗風再振。經緯萬端。公乃游刃。</p>
  <p class=MsoPlainText style='text-indent:24.0pt;'>緇推慈父。素載典型。誰謂公老。海鶴精神。</p>
  <p class=MsoPlainText style='text-indent:24.0pt;'>萬眾同祝。寶掌千齡。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>呈虛老人<span lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>張世冰<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>阿育塔中一指燃。獨將苦緒告青天。遠遊西域勤參道。誰效東坡對說禪。</p>
  <p class=MsoPlainText style='text-indent:24.0pt;'>樂此名山長歲月。任他滄海幾桑田。來年入定推華首。雖有古人不見前。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>南華口占<span lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>止觀居士<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>五祖傳心印。南宗第一人。曹溪留法乳。寶殿禮真身。</p>
  <p class=MsoPlainText style='text-indent:24.0pt;'>說頓空三昧。聞薰淨六塵。住持延長老。古剎賴重新。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>虛雲大師兼任潮州開元鎮國禪寺方丈<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>金城寄古寺。俶始紀開元。東土梵天路。十方妙智門。</p>
  <p class=MsoPlainText style='text-indent:24.0pt;'>四洲無剩跡。《開元寺向有石刻四大部洲今已無存》二柱自搖旛。《唐製二石幢尚存》幸有阿蘭若。綱維法典尊。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>大法東來後。曹溪嗣法王。菩提無樹相。山水有奇香。</p>
  <p class=MsoPlainText style='text-indent:24.0pt;'>千麥留衣缽。百齡紀瑞祥。佛陀常住世。三有沐慈光。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>呈虛雲老和尚<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>何鏡天<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>終日長相思。此身所從來。悔恨往昔間。昏昏不自裁。</p>
  <p class=MsoPlainText style='text-indent:24.0pt;'>只道愛水好。卻將淨土埋。泥濘遂和合。清濁分不開。</p>
  <p class=MsoPlainText style='text-indent:24.0pt;'>飲了毒死人。潑了污滄海。於此痛傷心。相思淚盈懷。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>昨日到空山。我師對我說。自不弄長繩。那有絆腳索。</p>
  <p class=MsoPlainText style='text-indent:24.0pt;'>白雲影悠悠。皓月光灼灼。無心即無境。飄然自解脫。</p>
  <p class=MsoPlainText style='text-indent:24.0pt;'>來時我一個。去時何用多。劍銳絲易斷。潭靜水無波。</p>
  <p class=MsoPlainText style='text-indent:24.0pt;'>落花隨水流。垂柳任鶯梭。不來亦不去。拊掌笑呵呵。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>癸未仲春偕家子嘉兄謁南華次龔芝麓韻賦呈虛雲我師<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>鄭克堂<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>古剎饒山水。道場雲不封。願船龍護岸。法座象成峰。</p>
  <p class=MsoPlainText style='text-indent:24.0pt;'>大德瞻靈塔。群迷警梵鐘。東方正佛統。何止啟南宗。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>活佛回枯柏。辛勞振廢庵。琳宮翬鳥革。聖跡煥山嵐。</p>
  <p class=MsoPlainText style='text-indent:24.0pt;'>禪定雲依岫。天空月印潭。十方淪劫火。消息叩瞿曇。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>別虛雲老和尚<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>普明於檳榔<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>趺坐談經大辯才。也教頑石點頭來。善根福德因緣具。不枉高登般若臺。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>前年石鼓侍頭陀。開示禪機已許多。今日親承瓶缽畔。那堪重唱別離歌。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈虛雲老和尚<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>張嘉樂<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>冒雨遊山興復多。石頭路滑挽青羅。採來藥草裝沙袋。踏破雲煙認竹窠。</p>
  <p class=MsoPlainText style='text-indent:24.0pt;'>聽月我聞應若是。問花於爾意云何。禪師定入三摩地。劫外鐘聲認剎那。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>一派分香自妙蓮。曇花開到四禪天。西來龍藏歸宗鏡。東渡馬鳴得祖禪。</p>
  <p class=MsoPlainText style='text-indent:24.0pt;'>像教祇今憑護法。閒身許我學參禪。名山恍若曾相識。可是前生未了緣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈虛老人<span lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>趙藩石禪<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>迦葉傳衣雞足山。石門深閉二千年。中興聖教須神武。看豎天龍一指禪。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>家距名山三百里。世緣羈紲未遑來。乞師為我留吟榻。要看挲楞萬壑開。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>勝朝遺老入山多。應有摩崖罥薜蘿。搜訪山中古文獻。更煩驅策賴頭陀。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈虛雲和尚<span lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>太　虛<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>雞足高峰雲嶺橫。投師三友弟呼兄。雨花瓶缽經千里。田水袈裟縱百城。</p>
  <p class=MsoPlainText style='text-indent:24.0pt;'>今日魔宮將震動。他時法苑定增榮。智人已識登三佛。愧我無能覺此情。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>迎虛雲和尚請藏回山<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>李福興<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>荒剎斜陽蔓草中。是誰輪奐集鳩工。石門鐘響君來也。寺倒佛修古語同。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>頒來華藏三千卷。缺補雞山二百年。更有彩雲迎貝葉。龍光一代詔旬宣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>贈虛老人<span lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>張松林<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>高山流水有圓音。訪道虛雲雲外尋。我問西來師指北。一敲一唱我知心。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>小詩寄到月嘉平。海會傳觀恐笑盈。七載歸田荒筆硯。俗言只可對君評。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>上虛老和尚<span lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>程祖彝<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>遺碑收拾草斑斑。銘誌猶存石不頑。煮芋懶殘輕宰輔。聽經兜率返塵寰。</p>
  <p class=MsoPlainText style='text-indent:24.0pt;'>圓明大覺通三界。物我相忘付八還。欲問辟支諸佛土。雞山遙對五臺山。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>南宗法脈溯曹溪。十地莊嚴眾妙齊。午夜窗前馴白虎。巨靈掌上放金雞。</p>
  <p class=MsoPlainText style='text-indent:24.0pt;'>山河大地歸梅福。經卷殘生媿闍黎。弘化建堂功最偉。禪機千古解人迷。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>敬題<span lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>虛雲老和尚近像<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>私淑弟子黃圓因<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>五帝四朝曾坐閱。天生壽佛豈尋常。（壬辰一百十三歲）惜陰寸寸人同見。觀化年年我敢忘。</p>
  <p class=MsoPlainText style='text-indent:24.0pt;'>法乳已傳南弟子。金身猶指北都場。由來佈道如雲合。萬里幽燕空遠望。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>頌虛雲老和尚<span
lang=EN-US></span></span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>面目全真事跡奇。如來再世作人師。道周法界渾無物。身動眉毛即犯規。</p>
  <p class=MsoPlainText style='text-indent:24.0pt;'>終食之間嚴戒律。常功以外重修持。高深蠡管空窺測。游夏都難贊一辭。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>奉讀虛雲大師近作漫題其後即以贈之<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>長沙陳繼舜時年七十有五<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>湘蘭衡芷吐奇芬。詩思飄然總不群。無量壽真無量佛。嬾殘而後有虛雲。（大師今年百十三歲湖南湘鄉縣人）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>百歲難逢人百歲。況過百歲又多年。曾經萬劫神彌旺。行陸今真見地仙。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>滄海流橫水氣腥。罡風抓浪似奔霆。憑君一念波羅蜜。制取乖龍弭耳聽。（一九五二年國慶日。虛雲大師與圓瑛法師同在北京廣濟寺。分別領導喇嘛僧尼。誦藏文經及發願文。祝願和平。）（註釋。韓愈詩。割取乖龍兩耳來。王維詩。安禪制毒龍。劉禹錫詩。獨向昭潭制毒龍。注。謂禪家降伏其心也。）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>拈花獻佛眾僧虔。三寶供來古寺前。一葦慈航連萬國。和平聲徹海雲邊。（壬辰歲國慶日。亞大和平會議錫蘭代表團團長達馬拉答納法師及團員四人。代表錫蘭佛教徒。赴廣濟寺。向中國佛教徒贈獻佛舍利。貝葉經。菩提樹等三寶。並於佛前獻花。虛雲大師代表中國佛教徒接受贈禮。參加典禮的。除西藏致敬團全體代表。及北京市各寺院八百多喇嘛僧尼和居士外。還有和平會議澳大利亞。緬甸。加拿大。印度。日本。土耳其及中美洲各國的代表等三十五人。）</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'><span style='color:#333399'>小時二章敬呈虛雲大師印可<span
lang=EN-US></span></span></p>
  <p class=MsoPlainText align=right style='text-align:right;text-indent:24.0pt;
word-break:break-all'>太倉護法弟子汪曾武•沐手和南年八十有七<span>&nbsp; </span></p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>壬辰七月。（陽曆八月）政府遣員往廣東省城。奉迓住持滇緬間之雞山護國祝聖寺湘鄉一百十三齡高僧虛雲大法師。率徒數十來京。開道場於廣濟寺七永日。祈禱世界和平。功德圓滿。復建水陸道場。普渡眾生。永消劫難。誠盛舉也。猶憶遜清光宣之際。大師請藏來京。民政部尚書和碩肅忠親王善耆。致敬優禮。為改缽盂寺為護國祝聖寺。贈予良厚。時余為承政廳員外郎。親睹其事。曾侍從參謁。忽忽垂五十年。喜師重來。余則蹉跌。臥不能興。無緣良覿。率賦七律二章以贈。藉結善緣。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>文殊菩薩證前身。此是禪門一鳳麟。梅樹生蓮呈異瑞。蒲團說法渡蒸民。</p>
  <p class=MsoPlainText style='text-indent:24.0pt;'>開壇七日期消劫。入定兼旬獨悟真。蹋遍塵寰各益顯。煨芋茹苦歷艱辛。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>清時請藏蒞神京。曾記賢王倒屣迎。法物贈貽加厚惠。缽盂祝聖易新名。</p>
  <p class=MsoPlainText style='text-indent:24.0pt;'>巋然願力超三界。籍甚聲華震九城。四十餘年勞景仰。無緣頂禮罄微誠。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>〔編者案〕海內名流。贈虛老人詩。多不勝紀。編者曩住南華。見蘇程庵中。所懸詩軸。已數百首。珠玉成唾。同心足賞。當時未及鈔錄。今書問之。已蕩然矣。惜哉。</p>
  <p class=MsoPlainText style='text-indent:24.0pt;'><span lang=EN-US>&nbsp;</span></p>
  <p class=MsoPlainText style='text-indent:24.0pt;'>虛雲和尚法彙竟</p>
  <p class=MsoPlainText style='text-indent:24.0pt;'><span lang=EN-US style='font-family:"Times New Roman";
"Courier New"'>&nbsp;</span></p>
</div>
<font color="#FFFFFF" size="2"><font color="#FFFFFF" size="2"><font color="#FFFFFF" size="2"><!-- Begin of Hotrank Counter - DO NOT MODIFY -->
      <script language="JavaScript"
src=""></script>
      <!--
---- End of Hotrank Counter - DO NOT MODIFY --></font></font></font><a href="http://www.bfnn.org"><img src="../books/sign.gif" width="300" height="30" border="0"></a><!-- Start of StatCounter Code for Default Guide -->
<script type="text/javascript">
var sc_project=10554251; 
var sc_invisible=1; 
var sc_security="70b7fbe2"; 
var scJsHost = (("https:" == document.location.protocol) ?
"https://secure." : "http://www.");
document.write("<sc"+"ript type='text/javascript' src='" +
scJsHost+
"statcounter.com/counter/counter.js'></"+"script>");
</script>
<noscript><div class="statcounter"><a title="shopify
analytics" href="http://statcounter.com/shopify/"
target="_blank"><img class="statcounter"
src="http://c.statcounter.com/10554251/0/70b7fbe2/1/"
alt="shopify analytics"></a></div></noscript>
<!-- End of StatCounter Code for Default Guide -->
<a href="http://statcounter.com/p10554251/?guest=1"></a></body>
</html>
